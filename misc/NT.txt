<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.0 Strict//EN" "http://www.w3.org/TR/xhtml1/DTD/xhtml1-strict.dtd" 

<document>
  <header>
    <title>ÅDÅ TESTAMENNTA</title>
  </header>
  <body>
    <book title="Matteusa evangelium" 
      <chapter title="1. kap." 
        <section title="Jesusa máddo" 
          <verse number="1" Jesus Kristusa, Davida bárne, Abrahama bárne máddo:</verse>
          <verse number="2" Abrahamaj riegádij Isak, Isakij Jakob, Jakobij Juda vieljatjij,</verse>
          <verse number="3" Judaj riegádijga Peres ja Sera, gej ieddne lij Tamar, Peresij riegádij Hesron, Hesronij Ram,</verse>
          <verse number="4" Ramaj riegádij Amminadav, Amminadavaj Naksjon, Naksjonij Salma,</verse>
          <verse number="5" Salmaj riegádij Boas, gen ieddne lij Rakav, Boasij riegádij Oved, gen ieddne lij Rut, Ovedij riegádij Jisjaj,</verse>
          <verse number="6" ja Jisjajij riegádij David, gånågis. Davidij riegádij Salomo, gen ieddne lij Uriasa áhkká,</verse>
          <verse number="7" Salomoj riegádij Rehabeam, Rehabeamij Avia, Aviaj Asa,</verse>
          <verse number="8" Asaj riegádij Josjafat, Josjafataj Joram, Joramij Ussia,</verse>
          <verse number="9" Ussiaj riegádij Jotam, Jotamij Ahas, Ahasij Hiskia,</verse>
          <verse number="10" Hiskiaj riegádij Manasse, Manassej Amon, Amonij Josia,</verse>
          <verse number="11" Josiaj riegádij Jojakin vieljatjij dan ájge gå álmmugav vuolgadin Babylonaj.</verse>
          <verse number="12" Babylonaj vuolgadime maŋŋel riegádij Jojakinaj Sjealtiel, Sjealtielij Serubbabel,</verse>
          <verse number="13" Serubbabelij riegádij Avihud, Avihudaj Eljakim, Eljakimaj Asor,</verse>
          <verse number="14" Asorij riegádij Sadok, Sadokij Akim, Akimij Elihud,</verse>
          <verse number="15" Elihudaj riegádij Elasar, Elasaraj Mattan, Mattanij Jakob,</verse>
          <verse number="16" ja Jakobij riegádij Josef, Maria ålmåj. Maria riegádahtij Jesusav, gev Kristusin gåhttju.</verse>
          <verse number="17" Nåv li divna buolva, lågenanniellja buolva Abrahama rájes Davida rádjáj, lågenanniellja buolva Davida rájes Babylona fáŋŋgavuoda rádjáj ja lågenanniellja buolva fáŋŋgavuoda rájes Kristusa rádjáj.</verse>
        </section>
        <section title="Jesusa riegádibme" 
          <verse number="18" Jesus Kristusa riegádibme lij náv: Ieddnes Maria lij Josefijn giláduvvam, valla åvddål gå aktan lijga viessogoahtám, de bihkusij bådij Maria lij ájlis Vuojŋŋanisás sahkanam.</verse>
          <verse number="19" Josef, suv ålmåj, guhti lij rievtesmielak, ittjij sidá suv hehpaduhttet ja ájgoj sujsta suolev sirádit.</verse>
          <verse number="20" Valla dáv ájádaládijn Härrá ieŋŋgil Josefij niegon bihkusij ja javlaj: ”Josef, Davida bárnne, ale balá Mariav áhkkán válldemis, dan diehti gå mánná suv hekkan le ájlis Vuojŋŋanisás sahkanam.</verse>
          <verse number="21" Bárnev sån riegádahttá ja dån galga suv Jesusin gåhttjot, dan diehti gå álmmugav suttojstisá lånes.”</verse>
          <verse number="22" Divna dát sjattaj vaj luluj ålliduvvat mav Härrá lij profehta baktu javllam:</verse>
          <verse number="23" Niejdda sjaddá iesselissan ja bárnev riegádahttá, ja suv gåhttju Immanuelin (mij merkaj: Jubmel mijájn).</verse>
          <verse number="24" Gå Josef oademis gåhttsåj, de dagáj nåv gåktu Härrá ieŋŋgil lij gåhttjum ja moarsses Mariav viessusis doalvoj.</verse>
          <verse number="25" Valla ittjij suv duohtada åvddål gå Maria lij bárnes riegádahttám. Ja Josef suv Jesusin gåhtjoj.</verse>
        </section>
      </chapter>
      <chapter title="2. kap." 
        <section title="Násstedåbdde lullet" 
          <verse number="1" Gå Jesus lij riegádam Betleheman, Judean, gånågis Herodesa ájgen, de lullet muhtem násstedåbdde Jerusalemij båhtin</verse>
          <verse number="2" ja gahtjin: ”Gånnå le juvdáj riegádimgånågis? Vuojnijma suv nástev ihtemin, ja boahtám lip suv guddnedittjat.”</verse>
          <verse number="3" Gå gånågis Herodes dáv guláj, de suorgganij ja åbbå Jerusalem sujna.</verse>
          <verse number="4" Dajna de divna álmmuga alemushärrájt ja tjálukoahppásijt tjoahkkij gatjádittjat gånnå Messias lij riegádittjat.</verse>
          <verse number="5" Sunji vásstedin: ”Betleheman, Judean, dan diehti gå profehta le náv tjállám:</verse>
          <verse number="6" Dån Betlehem, Juda ednamin, ille luoddnok Juda oajvemusájs uhtsemus, dan diehti gå dujsta oajvemus boahtá muv álmmuga Israela räjnnuhiddjen.”</verse>
          <verse number="7" Herodes de suolev násstedåbddijt ietjas lusi gåhtjoj ja gatjáj goassátjis násste lij vuojnnum.</verse>
          <verse number="8" Ja de sijáv Betlehemaj rájaj ja javlaj: ”Mannit dal dåhku máná vidjurijt åtsådittjat, ja gå lihpit suv gávnnam, de diededihtit munji vaj mån aj besav suv guddnedittjat!”</verse>
          <verse number="9" Gullam gånågisá bágojt, vuolggin. Ja násste mav lidjin vuojnnám, manáj sijá åvdån dasik ganugij dan bájke badjelij gånnå mánná lij.</verse>
          <verse number="10" Ja gå nástev vuojnnin de harmmadit ávvusin.</verse>
          <verse number="11" Viessuj tjágŋin ja vuojnnin mánáv iednijnis Mariajn, ja luobddedin bárnev guddnedittjat. Gijsájdisá rahpin ja mánnáj vattáldagájt gálggijin: gållijt, suovvasijt ja mirráv.</verse>
          <verse number="12" Valla niegon várroduvvin Herodesa lusi máhttsamis, ja de mannin ietjá gäjnov ietjasa dáfuj.</verse>
        </section>
        <section title="Báhtaribme Egyptaj" 
          <verse number="13" Gå vuolggám lidjin, de Härrá ieŋŋgil Josefij niegon bihkusij ja javlaj: ”Tjuodtjela báhtara bárnitjij Egyptaj, ja åro dåppe dasik diededav, dan diehti gå Herodes mánáv åhtså gåttåtjit.”</verse>
          <verse number="14" Josef de tjuodtjelij ja iján bárnitjij Egyptaj vuolgij.</verse>
          <verse number="15" Dåppe åroj dasik Herodes lij jábmám vaj luluj ålliduvvat mav Härrá lij profehta baktu javllam: Egyptas lev bárnám gåhttjum.</verse>
          <verse number="16" Gå dal Herodes árvvedij sån lij násstedåbddijda bähtádallam, de harmmat moarádij ja gåhtjoj gåddet gájkka guovtejahkásasj ja nuorap bárnnemánájt Betleheman ja dan birrusin, dan ájggemiere milta mav násstedåbddijs gatjáda lij gullam.</verse>
          <verse number="17" De ålliduváj mav profehta Jeremia lij javllam:</verse>
          <verse number="18" Tjuorvas Raman gullu, tjierrom ja jieddnás luodjom: Rakel jaskadahtek mánájdis tjierru, dan diehti gå hekkan dasti älle.</verse>
        </section>
        <section title="Josef Israelaj máhttsá" 
          <verse number="19" Gå Herodes lij jábmám, de Härrá ieŋŋgil niegon bihkusij Josefij Egyptan</verse>
          <verse number="20" ja javlaj: ”Tjuodtjela vuolge bárnitjij Israelaj. Gudi mánáv sihtin hekkaduhttet li jábmám.”</verse>
          <verse number="21" Josef tjuodtjelij ja máhtsaj bárnitjij Israelaj.</verse>
          <verse number="22" Valla gå Josef guláj Arkelaos lij Judean gånågissan áhtjes Herodesa maŋŋel, de ittjij duosta dåhku máhttsat. Niegon gåhtjoduváj Galileaj vuolgget,</verse>
          <verse number="23" ja dåppe årruj stádaj man namma le Nasaret. Nåv ålliduváj mav profehta lidjin javllam: Nasareagin gåhtjoduvvá.</verse>
        </section>
      </chapter>
      <chapter title="3. kap." 
        <section title="Johannes gástadiddje" 
          <verse number="1" Daj biejvij Johannes gástadiddje bådij ja Judea åjdåmiehtsen sárnnedatjáj:</verse>
          <verse number="2" ”Dahkit buorádusáv! Almerijkka le lahka.”</verse>
          <verse number="3" Suv birra profehta Jesaja le hållam gå javlaj: Tjuorvvo jiedna åjdåmiehtsen gullu: Gárvedihtit Härrá gäjnov, njuolggijihtit suv bálggájt.</verse>
          <verse number="4" Johannesin lidjin biktasa kamelaguolgajs ja liertteavve ålema birra ja bårråmussan lij rássegahpana ja miehttsemieda.</verse>
          <verse number="5" Suv lusi almatja båhtalin Jerusalemis ja åbbå Judeas ja Jordanäno dáfojs,</verse>
          <verse number="6" ja suttojdisá dåbdåstin, ja Johannes sijáv Jordanänon gástadij.</verse>
          <verse number="7" Valla gå Johannes vuojnij ållo fariseav ja saddukeav boahtemin gástaduvátjit, de sidjij javlaj: ”Sälggagärmmahatjivga, guhtis le javllam dij boahtte moares bessabihtit?</verse>
          <verse number="8" Guoddit dan diehti buorádusá sjattojt.</verse>
          <verse number="9" Allit jáhke máhttebihtit allasihtte dåssjå javllat: Mijá áhttje le ham Abraham. Mån javlav: Jubmel dájs giergijs máhttá Abrahamaj mánájt båktet.</verse>
          <verse number="10" Áksjo le juo muorramáddagin. Juohkka muorra manna älle buorre sjatto tjuoladuvvá ja dållåj bálkestuvvá.</verse>
          <verse number="11" Mån dijáv tjátjijn buorádussaj gástadav. Valla guhti muv maŋŋela boahtá le mujsta gievrap, iv ga le árvvogis sujsta gábmagijt nuolatjit. Ájlis Vuojŋŋanisájn ja dålåjn sån dijáv gástat.</verse>
          <verse number="12" Sujna le goajvvo giedan ja tjuoldedum tjuohppusav rájnni ja vejtajt ájttásis tjoahkki. Valla tjuoldedum tjuobmasijt jáddamahtes dålån boalldá. ”</verse>
        </section>
      </chapter>
    </book>
    <book title="Markusa evangelium" 
      <chapter title="4. kap." 
        <section title="Jesusa gástadus" 
          <verse number="13" Jesus de vuolgij Galileas Jordanäno gáddáj Johannesa lusi sujsta gástaduvátjit.</verse>
          <verse number="14" Valla Johannes nádoj ja javlaj: ”Månnå dárbahav dujsta gástaduvvat, ja dån dal muv lusi boadá.”</verse>
          <verse number="15" Jesus vásstedij: ”Sjaddus nåv. Gájkka rievtesferdukvuodav nåv ållidin.” Johannes de dasi guorrasij.</verse>
          <verse number="16" Vallak gástaduvvam, Jesus gáddáj lávkkij. Almme rahpasij, ja Jubmela Vuojŋŋanisáv vuojnij duvvon suv nali luojttádime.</verse>
          <verse number="17" Ja almes jiedna gulluj: ”Dát le bárnnám, muv iehttselis ja gärrásamos.”</verse>
        </section>
        <section title="Jesus gähttjaluvvá" 
          <verse number="1" Vuojŋŋanis de Jesusav åjdåmähttsáj doalvoj bärggalis gähttjaluvátjit.</verse>
          <verse number="2" Gå nielljalåk biejve ja nielljalåk ijá båråk lij viessum, de vijmak nälggáj.</verse>
          <verse number="3" De gähttjaliddje bådij ja sunji javlaj: ”Jus le Jubmela Bárnne, de gåhtjo dájt giergijt lájbben sjaddat.”</verse>
          <verse number="4" Jesus vásstedij: ”Tjáleduvvam le: Almasj ij dåssjå lájbes vieso, ájnat juohkka bágos mij Jubmela njálmes boahtá.”</verse>
          <verse number="5" Bärggal de ájlis stádaj suv maŋŋásis váldij ja tiempelmuvra hárjjáj doalvoj</verse>
          <verse number="6" ja javlaj: ”Jus le Jubmela Bárnne, de tjielli vuolus. Tjáleduvvam le: Ieŋŋgilijdes sån gåhttju giedaj nanna duv guoddet vaják juolgát i gärggáj näjkkala.”</verse>
          <verse number="7" Jesus sunji javlaj: ”Tjáleduvvam aj le: I galga Härráv, Jubmelat, gähttjalit.”</verse>
          <verse number="8" Bärggal de alla várráj suv doalvoj ja vuosedij sunji gájkka värálda rijkajt ja daj herlukvuodav</verse>
          <verse number="9" ja javlaj: ”Divna dájt dunji vattáv jus luobddela muv råhkådalátjit.”</verse>
          <verse number="10" Jesus de sunji javlaj: ”Gájda dássta, Sáhtán! Tjáleduvvam le: Härráv, Jubmelat, galga råhkådallat ja dåssjå suv guddnedit.”</verse>
          <verse number="11" De bärggal suv guodij, ja ieŋŋgila båhtin suv dievnastittjat.</verse>
        </section>
        <section title="Jesus Galilean" 
          <verse number="12" Gå Jesus guláj Johannesav lidjin fáŋŋgagoahtáj bálkestam, de Galileaj máhtsaj.</verse>
          <verse number="13" Vuolgij Nasaretas ja årruj Kafarnaumij, jávrregáddáj, Sebulona ja Naftali guovlojn.</verse>
          <verse number="14" Nåv ålliduváj mav profehta Jesaja lij javllam:</verse>
          <verse number="15" Sebulona ednam ja Naftali ednam, jávre guovlluj, Jordanäno nuppen bielen, hiednigij Galilea -</verse>
          <verse number="16" álmmuk mij sjievnnjedin årru, le stuorra tjuovgav vuojnnám. Ja sidjij gudi jábmema rijkan ja sähkásin årru le tjuovgga ihtám.</verse>
          <verse number="17" Dat rájes Jesus sárnnedatjáj: ”Dahkit buorádusáv! Almerijkka le lahka.”</verse>
        </section>
        <section title="Vuostasj åhpadisålmmå" 
          <verse number="18" Vádtsemin Galileajávrregáttev, Jesus ájtsaj guokta vieljatja, Simonav, gev Petrusin gåhttjun, ja Andreasav. Lijga viermmimin, guollebivdde vuojn lijga.</verse>
          <verse number="19" Sunnuj javlaj: ”Tjuovvolihtte muv, de almasjbivdden dunnuv dagáv”,</verse>
          <verse number="20" ja dalága viermijdiska dasi guodijga ja tjuovvolijga suv.</verse>
          <verse number="21" Gå Jesus duoppebuj váttsij, ájtsaj guokta vieljatja, Jakobav, Sebedaiosa bárnev ja Johannesav tjåhkkåhime áhtjijniska viermijt gálggamin. Gåhtjoj sunnuv boahtet,</verse>
          <verse number="22" ja dalága vadnasav ja áhtjeska guodijga ja tjuovvolijga suv.</verse>
        </section>
        <section title="Jesus sárnnet ja buoret" 
          <verse number="23" Vájaldime Galileav, Jesus synagogajn åhpadij, evangeliumav rijka birra sárnnedij ja almatjijt gájklágásj dávdajs ja vigijs buoredij.</verse>
          <verse number="24" Sáhka suv birra åbbå Syriaj oabllánij ja suv lusi buktin skihppijt gejn lidjin gájklágásj dávda ja vájve, sijáv gudi bahás vuojŋŋanisájs, jámálguvvam- ja gállnamviges vájvástuvvin. Ja sijáv buoredij.</verse>
          <verse number="25" Ja stuorra almasjvega suv tjuovvun Galileas, Dekapolisas, Jerusalemis ja Judeas ja Jordanäno nuppet bieles.</verse>
          <verse number="VÁRRESÁRNNE" (5-7 kap.)</verse>
        </section>
      </chapter>
      <chapter title="5. kap." 
        <section title="Sálugin sárnnoma" 
          <verse number="1" Gå Jesus almasjvegajt vuojnij, de várráj goarrij. Tjåhkkidij ja åhpadisålmmå suv birra.</verse>
          <verse number="2" Sijáv åhpadatjáj ja javlaj:</verse>
          <verse number="3" ”Sálugin gudi vuojŋŋanisán li häjo, sidjij almerijkka gullu.</verse>
          <verse number="4" Sálugin surgulattja, sij jaskaduvvi.</verse>
          <verse number="5" Sálugin vuollegisá, sij ednamav árbbiji.</verse>
          <verse number="6" Sálugin gudi rievtesferdukvuodav nälggu ja gåjkki, sij galliduvvi.</verse>
          <verse number="7" Sálugin ármmogisá, sij ármmogisvuodav oadtju.</verse>
          <verse number="8" Sálugin rájnnavájmuga, sij oadtju Jubmelav vuojnnet.</verse>
          <verse number="9" Sálugin ráfálattja, sij Jubmela mánnán gåhtjoduvvi.</verse>
          <verse number="10" Sálugin gejt rievtesferdukvuoda diehti doarrádalli, sidjij almerijkka gullu.</verse>
          <verse number="11" Sálugin dij gå muv diehti dijáv bilkkedi ja doarrádalli ja juohkkaláhkáj dijá nali gällásijt ja bahájt guoddi.</verse>
          <verse number="12" Ávvudallit ja sjållerdihtit, dijá bálkká almen le stuorre. Nåvti ham profehtajt aj dijá åvddål doarrádallin.</verse>
          <verse number="13" Dij lihpit ednama sállte. Valla jus sállte bájnos massá, gåktus vas bájnnelin oadtjot? Ij dasti manenik dåhkki ietján gå bálkestuvvat ja almatjijs duolmoduvvat.</verse>
          <verse number="14" Dij lihpit värálda tjuovgga. Stádav baddjen váren ij buvte tjiehkat,</verse>
          <verse number="15" ja gå almasj ginntalav buollit, de ij dav mihttolihte vuolláj bieja ájnat gintaljuolggáj gájkka goade almatjijda tjuovggan.</verse>
          <verse number="16" Bájttus de dijá tjuovgga almatjijda vaj dijá buorre dagojt vuojnni ja dijá Almenáhtjev hievedi.</verse>
        </section>
        <section title="Jesus ja láhka" 
          <verse number="17" Allit jáhke boahtám lev lágav ja profehtajt dåssjidittjat. Iv le dåssjidittjat boahtám, ájnat ållidittjat.</verse>
          <verse number="18" Sáddnán, lágas ij bokstávva, ij tsiehkes ga dåssjåna, åvddål gå almme ja ednam håhkkånibá ja gájkka le ålliduvvam.</verse>
          <verse number="19" Guhti avtak budájs doadjá, lehkus uhtsemusáv, ja nåv åhpat, aneduvvá unnemussan almerijkan. Valla guhti daj milta viessu ja dajt åhpat aneduvvá stuorren almerijkan.</verse>
          <verse number="20" Mån didjij javlav, jus dijá rievtesferdukvuohta ij le tjálukoahppásij ja fariseaj rievtesferdukvuodas bárep, de ehpit almerijkkaj besa.</verse>
        </section>
        <section title="Jesus lága budájt tjavggi" 
          <verse number="21" Gullam lihpit ájttegijda javladuvvam: I galga gåddet; guhti gåddå ij duobmos besa.</verse>
          <verse number="22" Valla mån didjij javlav, guhti vielljasis suhttá ij duobmos besa, ja guhti vieljas bilkket alla ráde åvddåj boahtá, ja guhti suv garrot ij helvida dålås besa.</verse>
          <verse number="23" Jus värroálltárij le vattáldagáv guoddemin ja dalloj huomaha vieljanat le juoga duv vuosstij,</verse>
          <verse number="24" de álltára åvddåj vattáldagát guode ja maná suv lusi såbadittjat; esski dan maŋŋel de värrovattáldagáv álltárij bieja.</verse>
          <verse number="25" Gáhtjada vuossteguojmijnat såbadittjat gå ájn manojn lihppe, vaják duv ij duobmára åvddåj giese ja duobmár vávta åvddåj ja dån fáŋŋgagoahtáj bálkestuvá.</verse>
          <verse number="26" Sáddnán, dunji juo javlav: Dåppelt i besa åvddål gå le maŋemus biednigattjav máksám.</verse>
          <verse number="27" Gullam lihpit: Gállasjvuodav i galga doadjet.</verse>
          <verse number="28" Valla mån didjij javlav: Guhti nissunalmatjij hálujn gähttjá, le juo vájmonis suv gállasjvuodav doadjám.</verse>
          <verse number="29" Jus rievtes tjalmmát duv tjáddjit, de gajkeda dav ja bálkesta. Dunji le buorep rubmahis biehkev masset ienni gå ålles rumáj helvidij manná.</verse>
          <verse number="30" Ja jus rievtes giehtat duv tjáddjit, de tjuolasta dav ja bálkesta. Dunji le buorep rubmahis biehkev masset ienni gå ålles rubmahav helvidij biesstet.</verse>
          <verse number="31" Javladuvvam le: Guhti sihtá áhkástis sirrat, galggá sunji sirádimgirjev vaddet.</verse>
          <verse number="32" Valla didjij javlav: guhti áhkástis sirrá ietjá oares gå skiegesvuodas, dahká vaj gállasjvuohta máhttá sujsta doajeduvvat, ja guhti sirramnissunijn válldu, doadjá nissuna gállasjvuodav.</verse>
          <verse number="33" Gullam aj lihpit ájttegijda javladuvvam: I galga vierrevuornnáv dahkat ja: Galga anodit mav Härráj le vuornnán dahkam.</verse>
          <verse number="34" Valla mån didjij javlav: Allit åbbå vuornnáv dagá, allit alme baktu, danen gå dat le Jubmela tråvnnå;</verse>
          <verse number="35" allit ga ednama baktu, danen gå dat le suv juolgij duvdda, allit ga Jerusalema baktu, danen gå dat le stuorra gånågisá stáda.</verse>
          <verse number="36" Ale ga oajvát baktu vuornnáv dagá, danen gå dån i buvte avtak vuobddatjoalev vielggadin jalik tjáhppadin dahkat.</verse>
          <verse number="37" Mav javllabihtit galggá: le jali ij. Mij dasi laseduvvá bahás boahtá.</verse>
        </section>
        <section title="Iehttsit dijá vasjulattjajt" 
          <verse number="38" Gullam lihpit javladuvvam: Tjalmme tjalme åvdås ja bádne báne åvdås.</verse>
          <verse number="39" Valla mån didjij javlav: Allit baháv mávseda. Jus aktak duv rievtes nierraj tsábmes, de jårggåla sunji nuppev aj.</verse>
          <verse number="40" Jus aktak lága fámujn gähttjal skirtut válldet, de vatte sunji ålgoldisgárvut aj.</verse>
          <verse number="41" Jus aktak duv nággit mijlav tjuovvot suv dievnon, de tjuovvola guokta.</verse>
          <verse number="42" Vatte sunji guhti dujsta ádnu, ale ga sujsta jårgijda guhti dujsta sihtá luojkkat.</verse>
          <verse number="43" Gullam lihpit javladuvvam: Galga guojmát iehttset ja vasjulattjat vasjodit.</verse>
          <verse number="44" Valla mån didjij javlav: Iehttsit dijá vasjulattjajt ja råhkådallit sijá åvdås gudi dijáv doarrádalli;</verse>
          <verse number="45" de Almenáhtje mánnán sjaddabihtit. Sån ham biejves buorij ja baháj badjel mårijdahttá ja rievtesferdugij ja vádnarievtesferdugij nali rássjodahttá.</verse>
          <verse number="46" Jus sijáv iehttsebihtit gudi dijáv iehttsi, lulujda gus de bálkáv dan åvdås oadtjot? E gus tullára nåv aj dagá?</verse>
          <verse number="47" Jus jáhkooarbbenattjajt buorre mielajn buorástahttalihpit, ja dåssjå sijáv, luluj gus de mige? E gus hiedniga nåv aj dagá?</verse>
          <verse number="48" Sjaddit ållåsin, nåv gåk dijá Almenáhttje le ålles.</verse>
        </section>
      </chapter>
      <chapter title="6. kap." 
        <section title="Vattástagá, råhkådallama ja fásto" 
          <verse number="1" Várrijihtit buorredagojt almatjij tjalmij åvdån vuojnnuma diehti dahkamis. De diján ij le bálkká Almenáhtje lunna.</verse>
          <verse number="2" Ale ga vattástagájt jieddnát gálggi nåv gåk vilpástalle synagogajn ja gahttunijn rámmpoma diehti dahki. Sáddnán, sij li bálkájdisá juo oadtjum.</verse>
          <verse number="3" Gå vattástagájt gálggi, allis gåro giehtat diede mav rievtes giehtat dahká.</verse>
          <verse number="4" Gálggi vattástagájt tjiehkusin. De Áhttját guhti tjiehkusin vuojnná vaddá dunji bálkáv.</verse>
          <verse number="5" Råhkådaládijn allit vilpástallij láhkáj dagá. Sij lijkkuji synagogajn ja gahttunsuorijn vuojnnuma diehti råhkådallat. Sáddnán, sij li bálkájdisá juo oadtjum.</verse>
          <verse number="6" Gå råhkådalá, maná gámmárij, dahpa uvsav ja råhkådalá Áhttjásit guhti le tjiehkusin. De Áhttját guhti tjiehkusin vuojnná, vaddá dunji bálkáv.</verse>
          <verse number="7" Ja råhkådaládijn allit árvodis bágojt gurgada nåv gåk hiedniga; sij jáhkki råhkådallamijt bárebut gullut ållo bágoj diehti.</verse>
          <verse number="8" Allit sijá milta dagá, dajna gå Áhttjáda juo diehtá majt dárbahihpit åvddål gå lihpit mavga javllam.</verse>
          <verse number="9" Náv råhkålihtit: Áhttje mijá guhti le almen. Ájlistuvvus duv namma.</verse>
          <verse number="10" Båhtus duv rijkka. Sjaddus duv sidot gåk almen, nåv aj ednamin.</verse>
          <verse number="11" Vatte midjij uddni mijá bäjvvásasj lájbev.</verse>
          <verse number="12" Ja luojte midjij suttojdimme ándagis, nåv gåk mij aj luojttep mijá velgulattjajda.</verse>
          <verse number="13" Ja ale mijáv gähttjalibmáj lájddi, ájnat várjjala mijáv bahás. [Juhte duv le rijkka ja fábmo ja herlukvuohta ihkeven ájggáj. Amen.]</verse>
          <verse number="14" Jus dij luojttebihtit almatjijda sijá mieddemijt ándagis, de dijá Almenáhttje didjij aj ándagis luojttá.</verse>
          <verse number="15" Valla jus ehpit almatjijda luojte ándagis, de ij Áhttjáda ga luojte dijá mieddemijt ándagis.</verse>
          <verse number="16" Allit fásstudattijn hådjen vuojnnu nåv gåk vilpástalle, gudi tsusskaha fásstudi almatjij vuojnedijn. Sáddnán, sij li bálkájdisá juo oadtjum.</verse>
          <verse number="17" Valla gå dujna li fásto, vuojda oajvát ja basá muodut,</verse>
          <verse number="18" vaj almatja e duv fásstudime vuojne ietján gå Áhttját guhti tjiehkusin le. De Áhttját guhti tjiehkusin vuojnná, vaddá dunji bálkáv.</verse>
        </section>
        <section title="Dávvera almen" 
          <verse number="19" Allit allasihtte dávverijt ednamin tjoahkki, gånnå muotse ja mádo bäjsstali ja suollaga gajkudi suoládittjat.</verse>
          <verse number="20" Tjoahkkijihtit dávverijt almen, gånnå e muotse, e ga mádo biejste, e ga suollaga gajkuda suoládittjat.</verse>
          <verse number="21" Gånnå duv dávver, danna le aj duv vájmmo.</verse>
        </section>
        <section title="Tjalmme le rubmaha tjuovgga" 
          <verse number="22" Tjalmme le rubmaha tjuovgga. Jus duv tjalmme le tjielgas, de ålles rubmahin le tjuovgga.</verse>
          <verse number="23" Valla jus duv tjalmme le savdas, de ålles rumáj le sjievnnjedin. Jus gis tjuovgga duv sinna le sjievnnjet, man tjáhppat le de sjievnnjet!</verse>
        </section>
        <section title="Jubmel ja mammon" 
          <verse number="24" Aktak ij buvte guokta härrá dievnnut. Juogu de nuppev vasjot ja nuppev ähttsá, jali nubbáj lijkku ja nuppes ij berusta. Ehpit buvte goappátjijt, Jubmelav ja mammonav, dievnnut.</verse>
        </section>
        <section title="Allit måråsta" 
          <verse number="25" Dan diehti didjij javlav: allit viessomuhá diehti måråsta majt bårråt ja juhkat, jali rubmaha diehti masi gárvvunit. Ij gus hägga le bårrusis ja juhkusis ienep, ja rumáj biktasijs?</verse>
          <verse number="26" Gähttjit alme låttijt, e sáddji, e sájov ga tjoahkki ja ájtijda vuorkki, valla dijá Almenáhttje dajt biebbmá. Ij gus diján le ienep árvvo gå dajn?</verse>
          <verse number="27" Guhtis dijás mårråhijnes ga máhttá stihko guhkev viessomájggásis lasedit?</verse>
          <verse number="28" Ja manen biktasijs måråstihpit? Gähttjit giette giedjegijt gåk sjaddi, vájku e barga jalik båne.</verse>
          <verse number="29" Valla mån didjij javlav: ij lim ga Salomo gilldegárvojis nåv gåk dajs akta.</verse>
          <verse number="30" Jus dal Jubmel giette rásijt nåv tjáppagit gárvot, ma uddni li tsäggot ja idet vuobnnáj bálkestuvvi, ij gus sån aj dijájt vádnajáhkugijt lulu gárvodit?</verse>
          <verse number="31" Dan diehti allit måråsta, allit gatjáda: Majt dal bårråt? Majt juhkat? Ma gárvvon?</verse>
          <verse number="32" Divna dakkirijt hiedniga rihtji. Valla dijá Almenáhttje juo dijá dárbojt diehtá.</verse>
          <verse number="33" Åhtsit vuostatjin suv rijkav ja suv rievtesferdukvuodav, de divna iehtjádav aj oadtjobihtit.</verse>
          <verse number="34" Allit dan diehti ihttátjis måråsta, gal ihttásj biejven ietjas mårråha. Juohkka biejven li ietjas vájve.</verse>
        </section>
      </chapter>
      <chapter title="7. kap." 
        <section title="Allit duobbmi! Tjágŋit gártjes uksarájge" 
          <verse number="1" Allit duobbmi, de ehpit ietja ga duobbmidalá.</verse>
          <verse number="2" Duobmujn majna duobbmibihtit, ietja duobbmidallabihtit. Mihtujn majna ietja mihttibihtit, didjij mihttiduvvá.</verse>
          <verse number="3" Manen vieljat tjalmen ribáv vuojná, valla bielkáv ietjat tjalmen i?</verse>
          <verse number="4" Ja gåktu máhtá vielljasit javllat: Gal mån tjalmestat ribáv gádodav - dån gänna ietjanat le bielkká tjalmen?</verse>
          <verse number="5" Vilpástalle, gádoda vuostatjin bielkáv tjalmestat! De tjalmme tjielggá ja de esski vuojná ribáv vieljat tjalmes gádodit.</verse>
          <verse number="6" Allit bednagijda ájllisav vatte ja allit svijnijda råhtåjdihtte bálko: dajt val duolmmu ja jårgijdi dijáv gajkudittjat.</verse>
          <verse number="7" Ádnut, de oadtjobihtit. Åhtsit, de gávnnabihtit. Goalkkalihtit, de uksa rabáduvvá.</verse>
          <verse number="8" Guhti ádnu oadtju, ja guhti åhtså gávnná, ja guhti goalkkal sunji uksa rabáduvvá.</verse>
          <verse number="9" Le gus dijá siegen aktak guhti bárnnásis giergev vaddá gå lájbev ádnu,</verse>
          <verse number="10" jali gärmmahav gå guolev ádnu?</verse>
          <verse number="11" Gå dij bahá juo dádjadihpit mánájda buorre vattáldagájt vaddet, ij gus de dijá Almenáhttje buorijt vatte sunji guhti ádnu?</verse>
          <verse number="12" Gájkka mav sihtabihtit almatjijt didjij dahkat, dahkit sidjij. Nåv láhka ja profehta javlli.</verse>
          <verse number="13" Tjágŋit gártjes uksarájge! Danen gå uksa mij håhkkånibmáj doalvvu le gallje ja gäjnno gåbdde, ja ållusa daggu manni.</verse>
          <verse number="14" Valla uksa le gárttje ja gäjnno giedtse mij iellemij doalvvu, ja galles e dav gávna.</verse>
        </section>
        <section title="Vierreprofehta" 
          <verse number="15" Várrijihtit vierreprofehtajs. Sávtsa hámen sij dijá lusi båhti valla duodaj li bårre stálpe.</verse>
          <verse number="16" Sjattojs sijáv dåbddåbihtit. Ij má vijnnamuorjijt tjiesskislánjátjijs tjåkkitja jali fijkunijt tistelijs?</verse>
          <verse number="17" Buorre muorra de buorre sjattojt sjaddat, valla nievres muorra nievres sjattojt.</verse>
          <verse number="18" Buorre muorra ij nievres sjattojt sjaddada, ij ga nievres muorra buorre sjattojt.</verse>
          <verse number="19" Juohkka muorra mij buorre sjattojt ij sjaddada, tjuoladuvvá ja dållåj bálkestuvvá.</verse>
          <verse number="20" Sjattojs dajt dåbddåbihtit.</verse>
          <verse number="21" Ij juohkkahasj guhti munji javllá ’Härrá, Härrá’ almerijkkaj besa, ájnat dåssjå sån guhti muv Almenáhtje sidoda milta dahká.</verse>
          <verse number="22" Dan biejve ållusa munji javlli: ’Härrá, Härrá, ep gus mij le duv namán åvddålijsárnnum, bahás vuojŋŋanisájt duv namán vuodjelam ja edna oavddodagov duv namán dahkam?’</verse>
          <verse number="23" Valla dalloj sidjij bihko javlav gåktu le: ’Dijáv iv dåbdå. Gájddit dássta, bahájuonaga!’</verse>
        </section>
        <section title="Huonaj bávte nanna ja huonaj sáddun" 
          <verse number="24" Guhti muv bágojt gullá ja daj milta dahká, le nåv gåk jiermmás ålmåj guhti huodnahis bávte nali tsieggij.</verse>
          <verse number="25" Rássjo sjåvaj, dulvev dagáj, biekka garrasit huodnahis vuosstij båssun, valla ittjij viera dan diehti gå lij bávte nanna.</verse>
          <verse number="26" Guhti muv bágojt gullá, valla daj milta ij dagá, le nåv gåk jiermedibme guhti huodnahis sádduj tsieggij.</verse>
          <verse number="27" Rássjo sjåvaj, dulvev dagáj, biekka garrasit huodnahis vuosstij båssun ja huonaj alvvásláhkáj vieraj.”</verse>
          <verse number="28" Gå Jesus lij hållamis häjttám, de almatja suv åhpadimes alvaduvvin,</verse>
          <verse number="29" dan diehti gå fámujn åhpadij, ittjij tjálukoahppásij láhkáj.</verse>
        </section>
      </chapter>
      <chapter title="8. kap." 
        <section title="Spihtálasj rájnan sjaddá" 
          <verse number="1" Gå Jesus váres luojttádij, de stuorra almasjvega suv tjuovvolin.</verse>
          <verse number="2" Muhtem spihtálasj suv lusi bådij, luobddelij suv åvddåj ja javlaj: ”Härrá, jus sidá, de rájnan muv dagá.”</verse>
          <verse number="3" Jesus giedas gálggij, duohtastij suv ja javlaj: ”Sidáv. Sjatta rájnan!” Dakkavidi ålmåj spihtálasjvuodastis rájnan sjattaj.</verse>
          <verse number="4" Valla Jesus sunji javlaj: ”Ale aktasik dán birra giehto, valla maná vuoseda ietjat härráj ja vatte värrovattáldagáv mav Moses le mierredam almatjijda vihtanussan.”</verse>
        </section>
        <section title="Doarrooajve dievnár buorrán" 
          <verse number="5" Gå Jesus Kafarnaumij jåvsådij, bådij doarrooajvve suv lusi viehkev ánutjit:</verse>
          <verse number="6" ”Härrá, muv dievnár le sijdan vällahime gállnamviges harmmadit vájvástuvvamin.”</verse>
          <verse number="7" Jesus javlaj: ”Lev gus mån suv buoredittjat?”</verse>
          <verse number="8" Doarrooajvve vásstedij: ”Härrá. Mån iv le árvvogis viessusim duv tjáŋadahtátjit. Valla javlasta bágov val, de bárnne buorrán.</verse>
          <verse number="9" Mån iesj lev alep åjvij vuollálasj ja doarroålmmå li muv vuollálattja. Jus nuppev doarroålmmåv gåhtjov mannat, de manná ja nuppev vas boahtet, de boahtá. Ja gå iehtjam dievnárav gåhtjov: Dagá dáv, de dahká.”</verse>
          <verse number="10" Jesus alvaduváj ja javlaj fárrusis: ”Sáddnán, Israelan ittjiv avtanik náv nanos jáhkov gávna.</verse>
          <verse number="11" Mån didjij javlav: Ållusa lullet allet båhti bävddáj tjåhkanittjat aktan Abrahamajn, Isakijn ja Jakobijn almerijkan.</verse>
          <verse number="12" Valla rijka ietjas máná bálkestuvvi ålggolij sjievnnjedij tjierutjit ja bánijt gitjáldahtátjit.”</verse>
          <verse number="13" Ja doarrooajvváj Jesus javlaj: ”Maná, sjaddus nåv gåk jáhkki.” Ja bárnne daŋga båttå buorránij.</verse>
        </section>
        <section title="Jesus buoret Simona vuodnámav ja ietjá skihppijt" 
          <verse number="14" Jesus bådij Petrusa lusi ja vuojnij Petrusa vuodnámav feberis vällahime.</verse>
          <verse number="15" Duohtastij nissuna giedav ja feber luojtij, ja nissun tjuodtjelij ja dievnastij suv.</verse>
          <verse number="16" Gå iehkeduváj buktin suv lusi ållusav, gudi bahás vuojŋŋanisájs vájvástuvvin. Jesus bágujnis vuojŋŋanisájt vuodjelij ja divna skihppijt buoredij,</verse>
          <verse number="17" vaj ålliduvvat luluj mav profehta Jesaja lij javllam: Mijá vigijt sån guottij ja mijá vájvijt gádodij.</verse>
        </section>
        <section title="Jesusav tjuovvolit" 
          <verse number="18" Gå Jesus bájkenis nåv ållusav vuojnij, de gåhtjoj åhpadisålmmåjt sujna jávre nuppe bälláj vuolgget.</verse>
          <verse number="19" Tjálukoahppásijs akta suv lusi bådij ja javlaj: ”Åhpadiddje, tjuovvolav duv gåsi ihkenis vuolgá.”</verse>
          <verse number="20" Jesus vásstedij: ”Riehpihijn li lieso ja alme låttijn biese, valla Almatjabárnen ij le sadje gånnå oajves vuojŋadahttá.”</verse>
          <verse number="21" Muhtem ietjá åhpadisålmmåjs javlaj: ”Härrá, suova muv vuolgget vuostak áhtjám hávddádittjat.”</verse>
          <verse number="22" Valla Jesus vásstedij: ”Tjuovvola muv! Hávddádisá jábbmega jábbmegijdisá.”</verse>
        </section>
        <section title="Jesus biekkav sjávvunahttá" 
          <verse number="23" Lávkkij vadnasij ja åhpadisålmmå tjuovvolin.</verse>
          <verse number="24" Hähkkat garrasit biekkastij ja bárro vargga vadnasav vuolmastij. Valla Jesus iesj lij oaddám.</verse>
          <verse number="25" De åhpadisålmmå suv båktin: ”Härrá, gájo mijáv! Soaggomin lip.”</verse>
          <verse number="26" Sån javlaj: ”Manen ballábihtit, dij vádnajáhkuga.” Tjuodtjelij ja biekkajda ja jávrráj sjärggodij ja de gabátloattjev dagáj.</verse>
          <verse number="27" Almatja alvaduvvin ja javllin: ”Guhtis sån le, gev tjabu biegga ja jávrre jegadibá?”</verse>
        </section>
        <section title="Bahás vuojŋŋanisájs vájvástuvve ja svijnneällo" 
          <verse number="28" Gå nuppe bälláj Gadara dáfuj jåvsådij, bådijga hávdijs suv vuosstáj guovtes gudi bahás vuojŋŋanisájs vájvástuvájga. Lijga nåv bahá vaj aktak ittjij daggu besa.</verse>
          <verse number="29" Tjuorvojga: ”Jubmela Bárnne, mij dahkamuhájt le dujna munnujn? Le gus diehki boahtám munnuv juo åvddåla vájvedittjat?”</verse>
          <verse number="30" Viehka dåbelin lij stuorra svijnneällo guohtomin.</verse>
          <verse number="31" Bahás vuojŋŋanisá sunji javllin: ”Jus mijáv ålgus vuodjela, de svijnneelluj vuodjela.”</verse>
          <verse number="32" Vásstedij: ”Gájddit dássta!” ja bahás vuojŋŋanisá ålmmåjs svijnijda sirddin. Ålles ällo bávtev vuolus jávrráj guohtsalij ja tjáhtjáj soakkoj.</verse>
          <verse number="33" Räjnnuhiddje dassta báhtarin ja stádaj máhttsam gájkdivna giehttun, dájogij birra aj, gudi lijga bahás vuojŋŋanisájda boadádallam.</verse>
          <verse number="34" De ålles stáda vuolgij Jesusav duostutjit, ja gå suv vuojnnin de gåhttjun suv sijá bájkes gájddat.</verse>
        </section>
      </chapter>
      <chapter title="9. kap." 
        <section title="Jesus gállnam ålmmåv Kafarnaumin buoret" 
          <verse number="1" Vadnasij lávkkim ja jávrev rasstim Jesus jåvsådij stádaj, ietjas årruhij.</verse>
          <verse number="2" Dåppe buktin suv lusi gállnam ålmmåv guoddemlátjo nanna vällahime. Gå Jesus sijá jáhkov vuojnij, de gállnam ålmmåj javlaj: ”Bárnnám, ale balá, duv sutto li ándagis luojteduvvam.”</verse>
          <verse number="3" Muhtem tjálukoahppása aktu allasisá javllin: ”Sån ham Jubmelav bilkket.”</verse>
          <verse number="4" Jesus sijá ájádusájt árvvedij ja javlaj: ”Manen li bahámielak ájádusá dijá vájmojn?</verse>
          <verse number="5" Goabbá le álkkep javllat: Duv sutto li ándagis luojteduvvam, vaj: Tjuodtjela vádtsá!</verse>
          <verse number="6" Valla didjij diehton, Almatjabárnen le fábmo dán ednamin suttojt ándagis luojtátjit” - ja dáv de gállnam ålmmåj hålaj - ”tjuodtjela, válde látjut ja máhtsa sijddasit.”</verse>
          <verse number="7" Ja ålmåj tjuodtjelij ja sijddasis máhtsaj.</verse>
          <verse number="8" Gå almatja dav vuojnnin, balládin ja hievedin Jubmelav, guhti lij dakkir fámov almatjijda vaddám.</verse>
        </section>
        <section title="Tullár Matteus gåhtjudallá" 
          <verse number="9" Gå Jesus dassta vuolgij, de ájtsaj ålmmåv gen namma lij Matteus tullahuodnaha ålggolin tjåhkkåhime. Javlaj sunji: ”Tjuovvola muv!” Ja Matteus tjuodtjelij ja tjuovvolij suv.</verse>
          <verse number="10" Gå Jesus lij Matteusa guossen, båhtalin tullárijs ja suddárijs ålos ja bievddegáddáj viellidin aktan sujna ja åhpadisålmmåj.</verse>
          <verse number="11" Farisea dav vuojnnin ja åhpadisålmmåjda javllin: ”Gåktus dijá åhpadiddje buktá tullárij ja suddárij siegen bårråt?”</verse>
          <verse number="12" Jesus dáv guláj ja javlaj: ”Hebulattja e dálkudiddjev dárbaha, ájnat skihppe.</verse>
          <verse number="13" Mannit åhpatjit majt dá bágo mierkkiji: Ármmogisvuodav sidáv vuojnnet, iv de värojt, dan diehti gå iv le boahtám rievtesferdugijt gåhtjutjit, ájnat suddárijt.”</verse>
        </section>
        <section title="Hedjaguossijn älle fásto" 
          <verse number="14" De båhtin Johannesa åhpadisålmmå suv lusi ja gahtjin: ”Manen duv åhpadisålmmå e fásstuda gå mijájn ja fariseajn li fásto?”</verse>
          <verse number="15" Jesus vásstedij: ”E gåjt dal hedjaguosse buvtitja surggahit guhkev irgge le sijá siegen? Valla ájgge så bådisj gå irgge sijá lussta váldeduvvá, ja de siján li fásto.</verse>
          <verse number="16" Aktak ij lulu duohppik duoggŋasav oabme biktasij goarrot. De ham ådå duogŋas luluj biktasis biehkev gajkedit ja stuoráp rájgev dahkat.</verse>
          <verse number="17" Ij lulu ga varás vijnav oabme vijnnavuossajda dievddet. De ham oabme vuossa lulun luoddodit ja vijnna gålgijdit ja vuossa bäjsstanit. Varás vijnav ådå vuossajda dävddá, de goappátja, vijnna ja vuossa, ájmon bissoba.”</verse>
        </section>
        <section title="Synagogatjuottjodiddje niejdda. Vardde nissun" 
          <verse number="18" Sidjij hållamin, synagogatjuottjodiddje suv lusi bådij, luobddelij suv åvddåj ja javlaj: ”Muv niejdda le jur jábmám, valla boade bieja giedat suv nali vaj ällá.”</verse>
          <verse number="19" Jesus de tjuodtjelij ja aktan åhpadisålmmåj suv tjuovvolij.</verse>
          <verse number="20" Muhtem nissun, lågenanguokta jage varddemijs bijnástuvvam, maŋelt bådij ja suv bivtasdiehpev duohtastij,</verse>
          <verse number="21" danen gå usjudij: ”Jus bessat luluv suv biktasav duohtadastátjit, de gádjusit luluv.”</verse>
          <verse number="22" Jesus jårgijdij ja gå suv ájtsaj de javlaj: ”Niejddam, ale balá, duv jáhkko le duv gádjum.” Ja daŋga båttå nissun buorránij.</verse>
          <verse number="23" Boahtám tjuottjodiddje lusi ja gullam sjnjurguntjuojadiddjijt ja ármmadiddje vegav,</verse>
          <verse number="24" de Jesus javlaj: ”Mannit dássta. Niejdda ij le jábmám, sån le oademin.” De sunji tjajmmin.</verse>
          <verse number="25" Vallak almasjvegav bájkestis lij rádjam, de Jesus sisi tjáŋaj ja niejdav giedas váldij ja niejdda tjuodtjelij.</verse>
          <verse number="26" Sáhka dan birra oabllánij dav guovlov miehtáj.</verse>
        </section>
        <section title="Guokta tjalmedime buorránibá" 
          <verse number="27" Gå Jesus dåppelt vuolgij, de guokta tjalmedime suv tjuorvo tjuovvolijga: ”Davida bárnne, ármmálaste munnuv!”</verse>
          <verse number="28" Ja gå sijddasis jåvsådij, de bådijga tjalmedime suv åvddåj. Jesus gatjádij: ”Jáhkkebihtte gus muv buktet dunnuv viehkedit?” Vásstedijga: ”Härrá, jáhkkin.”</verse>
          <verse number="29" De sunnu tjalmijt duohtastij ja javlaj: ”Dåj jáhkkebihtte ja lehkus nåv.”</verse>
          <verse number="30" Ja sunnu tjalme rahpasin. Jesus sunnuv garrasit buorgguj: ”Alle aktasik dán birra giehto.”</verse>
          <verse number="31" Vallak dassta vuolgijga, de ságav suv birra dav guovlov miehtáj doalvojga.</verse>
        </section>
        <section title="Jesus gieladis bahás vuojŋŋanisáv vuodjel" 
          <verse number="32" Gå ålmmå lijga mannam, de buktin suv lusi gieladis ålmmåv, guhti bahás vuojŋŋanisás vájvástuváj.</verse>
          <verse number="33" Jesus bahás vuojŋŋanisáv vuodjelij ja gieladibme hållagådij. Álmmuk alvaduváj ja javlaj: ”Ep le goassak åvddåla Israelan dákkirav vuojnnám.”</verse>
          <verse number="34" Valla farisea javllin: ”Bahás vuojŋŋanisáj oajvemusá viehkijn bahás vuojŋŋanisájt vuodjel.”</verse>
        </section>
        <section title="Sávtsa räjnnuhiddje dagi" 
          <verse number="35" Jesus divna stádaj ja sijdaj milta vájaldij. Synagogajn åhpadij ja evangeliumav rijka birra sárnnedij ja almatjijt gájklágásj dávdajs ja vigijs buoredij.</verse>
          <verse number="36" Gå almasjvegav vuojnij de sijáv ármestij dajna gå lidjin vájveduvvam ja guodeduvvam degu sávtsa räjnnuhiddje dagi,</verse>
          <verse number="37" ja sån åhpadisålmmåjda javlaj: ”Tjuohpos le stuorre, valla barggijs vádne.</verse>
          <verse number="38" Råhkådallit dan diehti tjuohppusa härráv barggijt ietjas tjuohppusij rádjat.”</verse>
        </section>
      </chapter>
      <chapter title="10. kap. Rájadushålla" 
        <section title="Jesus lågenanguoktásav rádjá" 
          <verse number="1" Ietjas lusi lågenanguokta åhpadisålmmås gåhtjoj ja vattij sidjij fámov bahás vuojŋŋanisáj badjel vaj buktin dajt vuodjelit ja almatjijt gájklágásj dávdajs ja vigijs buoredit.</verse>
          <verse number="2" Dán lågenanguovte apostela namá li: vuostatjin Simon, gev Petrusin gåhttju, de vielljas Andreas, ja vieljatja Jakob ja Johannes, Sebedaiosa bárne,</verse>
          <verse number="3" Filippos ja Bartolomaios, Tomas ja tullár Matteus, Jakob, Alfaiosa bárnne, ja Taddaios,</verse>
          <verse number="4" Simon Kananaios ja Judas Iskariot, suv biehtte.</verse>
          <verse number="5" Dáv lågenanguoktásav Jesus gåhtjo rájaj: ”Allit maná hiednigij guovlojda, allit ga Samaria stádajda.</verse>
          <verse number="6" Mannit bus Israela álmmuga láhppum sávtsaj lusi.</verse>
          <verse number="7" Ja gåggu mannabihtit, de sárnnedihtit: Almerijkka le lahka.</verse>
          <verse number="8" Buoredihtit skihppijt, båktålihtit jábbmegijt, dahkit spihtálattjajt rájnan ja gádodihtit bahás vuojŋŋanisájt; vaddit vattáldahkan mav ietja vattáldahkan lihpit oadtjum.</verse>
          <verse number="9" Allit allasihtte gållev jalik silbav jalik guohpárav avijda ásada.</verse>
          <verse number="10" Gå vuolggebihtit allit vuossav válde, allit ienebuv gå avtav skirtov, allit ga gábmagijt ja soappev. Dajna gå bargge biebmos ánssit.</verse>
          <verse number="11" Åtsådihtit árvvogis almatjav juohkka stádan jali sijdan, gåsi boahtebihtit, ja årrut suv lunna dasik vas vuolggebihtit.</verse>
          <verse number="12" Tjágŋit goahtáj ráfebuorástahttemijn,</verse>
          <verse number="13" ja jus goahte le árvvogis, de oadtjus dijá sávvam ráfev. Valla jus ij le árvvogis, de máhttsis ráfe allasihtte.</verse>
          <verse number="14" Jus dijáv e duosto jali dijá bágojt e gulldala, de guodit dav goadev jali dav stádav ja sjavnnjit juolgijs dan dumijt.</verse>
          <verse number="15" Sáddnán, duobbmobiejven Sodoma ja Gomorra ednamijda sjaddá dakkir stádajs giehpebun.</verse>
        </section>
        <section title="Sávttsan stálpij gaskan" 
          <verse number="16" Rájav dijáv sávttsan stálpij gasskaj. Lehkut dan diehti gärmmaha sluohkasin ja duvvo vigedibmen.</verse>
          <verse number="17" Várrijihtit almatjijs. Giesitji sij dijáv duobbmoståvlåj åvddåj ja ruosskitji sij dijáv synagogajn.</verse>
          <verse number="18" Muv diehti sij dijáv ednamhärráj ja gånågisáj åvddåj doalvotji, sidjij ja báhkenijda vihtanussan.</verse>
          <verse number="19" Valla gå dijáv sijá åvddåj doalvvu, allit de balá gåktu hållat ja majt javllat, dan diehti gå dalloj didjij bágo vatteduvvi,</verse>
          <verse number="20" ja ehpit dij ietja håla, ájnat áhtjáda Vuojŋŋanis dijá baktu.</verse>
          <verse number="21" De viellja vieljas jábmemij rádjá ja áhttje mánás. Máná äjgádijda suodji ja sijáv sårmmiji.</verse>
          <verse number="22" Ja gájka dijáv muv namá diehti vasjodi. Valla gádjus sån guhti gitta maŋemussaj gillá.</verse>
          <verse number="23" Jus dijáv nuppen stádan doarrádalli, de báhtarihtit nubbáj. Sáddnán, ehpit háhppida divna Israela stádajn mannat åvddål gå Almatjabárnne boahtá.</verse>
          <verse number="24" Oahppe ij le åhpadiddjes bárep, ij dievnár ga båndis.</verse>
          <verse number="25" Oahppe duhtis jus sunji nåv gåk åhpadiddjásis sjaddá, ja dievnár nåv gåk boanndisis. Máhttá gus suv goahtefuolkke mavga bárebuv vuorddet, jus båndiv li Beelsebulan gåhttjum?</verse>
        </section>
        <section title="Allit balá" 
          <verse number="26" Allit dan diehti sijás ballá. Ij mige tjiegaduvvam mij ij bihkusa, ij ga mige suollevis mij ij diehtusij boade.</verse>
          <verse number="27" Majt didjij sjievnnjedin javlav, javllit tjuovggan, ja majt dijá bälljáj tsamádav, tjuorvvut huodnahij nalta.</verse>
          <verse number="28" Allit sijás ballá gudi nahki rubmahav gåddet, valla sielov e. Ballit bus sujsta guhti sielov ja rubmahav buktá helvidin dåssjådit.</verse>
          <verse number="29" Äbá gus guokta tsitsátja guohpárbiednigattja åvdås vuobdeduvá? Valla dajs aktak ij ednamij gahtja váni Áhtjáda diedek.</verse>
          <verse number="30" Ja tjabu dijá vuobddatjoale li lågåduvvam.</verse>
          <verse number="31" Allit dan diehti balá: Diján le ienep árvvo gå vájk man edna tsitsátjin.</verse>
        </section>
        <section title="Dåbdåstibme ja vuornnom" 
          <verse number="32" Juohkkahattjav, guhti muv almatjij åvdån dåbdås, dåbdåstav mån Almenáhtjám åvdån.</verse>
          <verse number="33" Valla guhti muv almatjij åvdån vuornnu, vuornov mån Almenáhtjám åvdån.</verse>
          <verse number="34" Allit doajvo mån lev boahtám ráfev ednamij buvtátjit. Iv le ráfev, ájnat svierdev buktám.</verse>
          <verse number="35" Mån lev boahtám vasjev buollidittjat áhtjitjij ja iednitjij gasskaj, manje ja vuodnámis gasskaj,</verse>
          <verse number="36" ja goahtefuolkke båndi vasjulattjan sjaddá.</verse>
          <verse number="37" Guhti áhtjes jali iednes ähttsá ienebut gå muv, ij le munji árvvogis ja guhti bárnes jali niejdas ähttsá ienebut gå muv, ij le munji árvvogis.</verse>
          <verse number="38" Guhti ruossas ij válde ja muv tjuovvola, ij le munji árvvogis.</verse>
          <verse number="39" Guhti hekkas gávnná, massá dav ja guhti hekkas muv diehti massá, gávnná dav.</verse>
        </section>
        <section title="Åhpadisålmmåj duosstom" 
          <verse number="40" Guhti dijáv duosstu, duosstu muv, ja guhti muv duosstu, duosstu suv guhti muv le rádjam.</verse>
          <verse number="41" Guhti profehtav duosstu danen gå le profehta, oadtju profehta bálkáv, ja guhti rievtesferdugav duosstu danen gå le rievtesferduk, oadtju rievtesferduga bálkáv.</verse>
          <verse number="42" Ja guhti vaddá aktaj dájs unnemusájs edasik guvsedievav galmma tjátjes, danen gå le åhpadisålmåj - sáddnán sån ij bálkás masse.”</verse>
        </section>
      </chapter>
      <chapter title="11. kap." 
        <verse number="1" Lågenanguovte åhpadisålmmåsis gåhttjomav ållim, vuolgij Jesus dåppelt birosstádajda åhpadittjat ja sárnnedittjat.</verse>
        <section title="Johannes gástadiddje gatjálvisá ja Jesusa vásstádusá" 
          <verse number="2" Fáŋŋgagoaden Johannes guláj Kristusa dagoj birra ja rájaj åhpadisålmmåjs muhtemijt</verse>
          <verse number="3" sujsta gatjádittjat: ”Dån le gus boadátjit vaj iehtjádav gus galggap vuorddet?”</verse>
          <verse number="4" Jesus sidjij vásstedij: ”Mannit Johannesij giehtutjit majt vuojnnebihtit ja gullabihtit:</verse>
          <verse number="5" tjalmedime vuojnnegåhti, gállnasa vádtsáji, spihtálattja rájnnani ja bieljedime gullagåhti, jábbmega tjuodtjeli ja häjo ávvoságav gulli.</verse>
          <verse number="6" Sálugin gesi suhttamoarren iv sjatta.”</verse>
          <verse number="7" Gå vuolggám lidjin, de Jesus álmmugij Johannesa birra hållagådij: ”Majt åjdåmähttsáj vuolgijda gehtjatjit? Rásseruogov gus biekkas svahtjamin?</verse>
          <verse number="8" Ejda. Majt de gehtjatjit? Ålmmåv gus tjáppa biktasij? Valla gejn li tjáppa biktasa li gånågisladdnijn.</verse>
          <verse number="9" Majt de vuolgijda gehtjatjit? Profehtav gus? Duohta, ja didjij javlav: suv guhti le profehtas ienep,</verse>
          <verse number="10" suv gen birra le tjáleduvvam: Gehtja, muv sáhkaguoddev duv åvdån rájav gäjnov gárvedittjat.</verse>
          <verse number="11" Sáddnán, nissunis riegádam ij le Johannes gástadiddjes stuoráp, valla unnemus almerijkan le sujsta vil stuoráp.</verse>
          <verse number="12" Johannes gástadiddje biejvij rájes almerijkka fámujn nággi åvddåj ja muhtema gähttjali dav allasisá rihpat.</verse>
          <verse number="13" Profehta ja láhka gitta Johannesa rádjáj li åvddålijsárnnum.</verse>
          <verse number="14" Jáhkkit jali allit, sån le Elia, guhti lij boadátjit.</verse>
          <verse number="15" Gänna li bielje, gulldalis.</verse>
          <verse number="16" Gåktus dal ájn buvtáv dáv vierregav buohtastahttet? Sij li mánáj lágátja guovdon tjåhkkåhime nuppijda mánájda tjuorvvomin:</verse>
          <verse number="17" ’Didjij tjuojadijma valla ejda gärssulit sidá. Ármmadijma valla ejda luodjot sidá.’</verse>
          <verse number="18" Johannes bådij ja sån ittjij bårå, ittjij ga jugá, ja de javlli: ’Sujna le bahás vuojŋŋanis.’</verse>
          <verse number="19" Almatjabárnne bådij, sån båråj ja jugáj, ja de gis javlli: ’Gähttjit runndusav ja juhkkev, tullárij ja suddárij rádnav.’ Valla Vijsesvuoda dago li Vijsesvuodav duodastam.”</verse>
        </section>
        <section title="Vuoj Korasin, vuoj Betsajda!" 
          <verse number="20" De sån lájttegådij dajt stádajt, gånnå lij nåv edna oavdojt dahkam, ja gájgodij dan diehti gå ällim buorádusáv dahkam ja jårgijdam:</verse>
          <verse number="21" ”Vuoj dunji, Korasin!, Vuoj dunji, Betsaida! Jus oavddodago dunnu lunna bus Tyrosin ja Sidonin dagáduvvat lulun, de da stáda juo ådno lulujga buorádusáv hårsåj ja gunáj sinna dahkat.</verse>
          <verse number="22" Valla didjij javlav: duobbmobiejven sjaddá Tyrosij ja Sidonij dijás giehpebun.</verse>
          <verse number="23" Ja dån, Kafarnaum, vuordá gus almmáj bajeduvvat? Jábbmekájmmuj dån gahtja. Jus duv lunna dahkam oavdo bus Sodomin dagáduvvat lulun, de stáda luluj vilá uddnik tsäggot.</verse>
          <verse number="24" Valla mån didjij javlav: duobbmobiejven Sodomij sjaddá dujsta giehpebun.”</verse>
        </section>
        <section title="Jesus hievet Áhtjev, alme ja ednama Härráv" 
          <verse number="25" Daj ájgij Jesus javlaj: ”Áhttje, hievedav duv, alme ja ednama härráv, dan diehti gå dáv le vijssásijs ja jiermmájs tjiehkam, valla bigodam sidjij gudi li nåv gåk máná.</verse>
          <verse number="26" Sáddnán, Áhttjám, nåv dån le mierredam.</verse>
          <verse number="27" Divna le Áhttjám munji åskeldam. Ja aktak ij Bárnev dåbdå ietján gå Áhttjes, ja aktak ij Áhtjev dåbdå ietján gå Bárnnes ja gesi Bárnne sihtá suv bigodit.</verse>
        </section>
        <section title="Giehppis noade" 
          <verse number="28" Båhtit muv lusi gájka gudi låsså nådijt guoddebihtit, de didjij vuojŋadimnuobev vattáv.</verse>
          <verse number="29" Válldit muv svagájt oalggáj ja oahppit mujsta gänna le lidna ja njuorris vájmmo, de dijá sielojda vuojŋadimnuobev oadtjobihtit.</verse>
          <verse number="30" Muv svagá li vuohkasa ja noade gähppat.”</verse>
        </section>
      </chapter>
      <chapter title="12. kap." 
        <section title="Sábbáda härrá" 
          <verse number="1" Daj ájgij Jesus lij sábbádin gårnnebäldov vádtsemin. Suv åhpadisålmmå nälggájin ja gårnneåjvijt bårråmussan bahkegåhtin.</verse>
          <verse number="2" Farisea dav vuojnnin ja sunji javllin: ”Gehtja, duv åhpadisålmmå dahki masi sábbádin ij le loahpe.”</verse>
          <verse number="3" Valla sån vásstedij: ”Ejda gus lågå mav David dagáj gå ålmmåjis nälggáj?</verse>
          <verse number="4" Jubmela viessuj tjágŋin ja danna bårrin gehtjadimlájbijt, majs e iehtjáda gå härrá oattjo bårråt.</verse>
          <verse number="5" Vaj ejda gus lágan lågå tiemmpelin härrá sábbádav dådji ja daŋgas diehti li sivádime?</verse>
          <verse number="6" Valla mån didjij javlav: Dánna le dahta mij le tiemmpelis stuoráp.</verse>
          <verse number="7" Jus dádjadit lulujda mav merkahi bágo: Ármmogisvuodav sidáv vuojnnet valla värojt iv, de ejda lulu sivádimijt duobbmit.</verse>
          <verse number="8" Almatjabárnne le vuojn sábbáda härrá.”</verse>
        </section>
        <section title="Ålmåj gállnam giedajn" 
          <verse number="9" De Jesus dassta vuolgij ja sijá synagogaj bådij.</verse>
          <verse number="10" Danna lij ålmåj gässta giehta lij gállnam. Guoddalimoarev vuojn suv vuosstij sihtin ja gatjádin: ”Le gus sábbádin loahpe almatjijt vigijs buoredit?”</verse>
          <verse number="11" Vásstedij: ”Jus sábbádin gässtak sávttsa luluj råggåj gahttjat, ij gus de gähttjalit lulu dav gádjot?</verse>
          <verse number="12" Man ienep árvvo ij le almatjin sávtsas. Dan diehti sábbádin le loahpe buorijt dahkat.”</verse>
          <verse number="13" Ja ålmmåj javlaj: ”Gálggi giedat!” Ålmåj giedas gálggij, ja giehta sjattaj nuppe gieda buorren.</verse>
          <verse number="14" Farisea de mannin ålgus rádudalátjit gåktu Jesusav máhttet lulun oajttet.</verse>
        </section>
        <section title="Jubmelis nammadum dievnár" 
          <verse number="15" Jesus dajt ságajt guláj ja manáj dassta. Ållusa suv tjuovvolin ja sijájt gájkájt buoredij</verse>
          <verse number="16" ja buorgguj sijáv iktemis guhti sån lij,</verse>
          <verse number="17" vaj luluj ålliduvvat mav profehta Jesaja lij javllam:</verse>
          <verse number="18" Sån le mujsta nammadum dievnár, gev ähtsáv ja guhti muv sielov ávvuhahttá. Bájav muv Vuojŋŋanisáv suv nali luojttádit, ja álmmugijda sån riektáv sárnnet.</verse>
          <verse number="19" Ij sån belkatja, ij ga tjuorvo, ij guhtik ga gahttunijn suv jienav gulá.</verse>
          <verse number="20" Ij sån sjmiessjkam hájkov doaje, ij ga suovvadiddje gintallájgev jáddada åvddål gå riektáv vuojttuj buktá.</verse>
          <verse number="21" Ja suv namma álmmugij dårvov vaddá.</verse>
        </section>
        <section title="Jesus bahás vuojŋŋanisájt vuodjel Jubmela Vuojŋŋanisájn" 
          <verse number="22" Dan maŋŋel doalvvun suv lusi tjalmedis ja gieladis ålmmåv gev bahás vuojŋŋanisá vájvástuhttin. Jesus suv buoredij ja gieladibme sáhkadatjáj ja vuojnnegådij.</verse>
          <verse number="23" Gájka alvaduvvin ja gähttje javllin: ”Lesj gus sån Davida bárnne?”</verse>
          <verse number="24" Gå farisea dav gullin, de hållin: ”Beelsebula, bahás vuojŋŋanisáj oajvemusá fámujn, duot ålmåj bahás vuojŋŋanisájt vuodjel.”</verse>
          <verse number="25" Valla Jesus sijá ájádusájt árvvedij ja javlaj: ”Juohkka rijkka, mij ij le avtat mielas, dåssjån ja stáda jali fuolkke, mij ij le avtamielak, ij biso.</verse>
          <verse number="26" Ja jus Sáhtán Sáhtánav vuodjel, de ietjas soaggot. Gåktu de rijkas bisot?</verse>
          <verse number="27" Jus mån bahás vuojŋŋanisájt Beelsebula fámujn vuodjelav, gen fámujn de dijá bällásattja dajt vuodjeli? Dan diehti dijá duobmárin sjaddi.</verse>
          <verse number="28" Valla jus mån Jubmela Vuojŋŋanisájn bahás vuojŋŋanisájt vuodjelav, de Jubmela rijkka didjij le ållåm.</verse>
          <verse number="29" Jali gåktu luluj aktak buktet gievras ålmmå lusi mannat åbmudagáv sujsta rievutjit, jus vuostak ij lulu suv gitta tjadnat? De esski bessat luluj suv viessuj gajkudittjat.</verse>
          <verse number="30" Guhti ij le muv bielen, le muv vuosstij, ja guhti mujna ij tjoahkki, hádjá.</verse>
        </section>
        <section title="Bilkkádus Vuojŋŋanisá vuosstij" 
          <verse number="31" Danen mån didjij javlav: gájkka sutto ja bilkkádusá almatjijda ándagis luojteduvvi, valla bilkkádus Vuojŋŋanisá vuosstij ij ándagis luojteduvá.</verse>
          <verse number="32" Guhti Almatjabárne vuosstáj juojddá javllá sunji ándagis luojteduvvá, valla guhti ájlis Vuojŋŋanisá vuosstáj juojddá javllá sunji ij ándagis luojteduvá, ij dán ilmen, ij ga boahtte ilmen.</verse>
          <verse number="33" Lehkus muorra juogu buorre ja dan sjatto buore, jali muorra nievrre ja sjatto nievre; sjattojs muorav dåbddå.</verse>
          <verse number="34" Sälggagärmmahatjivga, gåktus dij bahá máhttebihtit mavga buorev javllat? Njálmme hoallá massta vájmmo le dievas.</verse>
          <verse number="35" Buorre almasj buorre vuorkástis buorijt buktá, ja bahás almasj bahás vuorkástis bahájt buktá.</verse>
          <verse number="36" Valla mån didjij javlav: Juohkka dåssjedis bágo åvdås, mav almasj tsuvkká, hähttu duobbmobiejven vásstedit.</verse>
          <verse number="37" Ietjat bágoj milta dån tjoavdádalá ja ietjat bágoj milta dån duobbmidalá.”</verse>
        </section>
        <section title="Jona märkka" 
          <verse number="38" De muhtema tjálukoahppásijs ja fariseajs sunji javllin: ”Åhpadiddje, sihtap duv vuojnnet merkav dahkamin.”</verse>
          <verse number="39" Vásstedij: ”Bahás ja jáhkodis vierrek merkajt rávkká, valla e ietjá merkav gå Jona merkav oattjo.</verse>
          <verse number="40" Gåktu profehta Jona lij gålmmå biejve ja gålmmå ijá stuorra guole tjoajven, nåv galggá Almatjabárnne viessot gålmmå biejve ja gålmmå ijá ednama sissŋelin.</verse>
          <verse number="41" Duobbmobiejven Nineve almatja tjuodtjeli aktan dájna vierregijn ja sijá duobbmon sjaddá, dajna gå buorádusáv Jona sárnnedattijn dahkin, valla dánna le juoga Jonas ienebun.</verse>
          <verse number="42" Duobbmobiejven oarjjilij drådnik tjuodtjel aktan dájna vierregijn ja sijá duobbmon sjaddá, dan diehti gå ednama gätjátjis bådij Salomo vijsesvuodav gulldalittjat, valla dánna le juoga Salomos ienebun.</verse>
        </section>
        <section title="Bahás vuojŋŋanis máhttsá" 
          <verse number="43" Gå bahás vuojŋŋanis almatjis ajbbán, de gåjkke bájkijt vájalt vuojŋadimsajev allasis åtsåtjit, valla gå dav ij gávna,</verse>
          <verse number="44" de hoallá: Máhtsav viessusim gåsstå vuolggiv. Gå dasi boahtá ja gávnná dav guoron, basáduvvam ja tjårggådin,</verse>
          <verse number="45" de gietjav sujsta väráp vuojŋŋanisá viedtjá, ja da tjuovvu suv sisi ja dasi årruji. Dan almatjij sjaddá nåhkåm álgos värábun. Nåvti dán bahás vierrigij aj sjaddá.”</verse>
        </section>
        <section title="Jesusa fuolkke" 
          <verse number="46" Gå Jesus vilá ájn lij álmmugij hållamin, bådij ieddnes aktan Jesusa vieljaj. Sij lidjin ålggolin ja sihtin suv hålajda</verse>
          <verse number="47" ja soames sunji giehtoj: ”Äddnát ja vielja li ålggolin hålajda duv vuorddemin.”</verse>
          <verse number="48" Jesus sunji javlaj: ”Guhtis le muv ieddne ja gudi li muv vielja?”</verse>
          <verse number="49" Ja siejvvelij giedajn åhpadisålmmåjda javla: ”Dale muv ieddne ja muv vielja.</verse>
          <verse number="50" Guhti muv Almenáhtje sidodav dahká le muv viellja, oabbá ja ieddne.”</verse>
        </section>
      </chapter>
      <chapter title="13. kap." 
        <section title="Muodulvis sájo birra" 
          <verse number="1" Dan biejve manáj Jesus ålgus ja jávrregáddáj tjåhkkidij.</verse>
          <verse number="2" Suv birra ållusa tjåhkanin, ja dan diehti vadnasij lávkkij. Dasi tjåhkkidij ja almatja jávrregátten tjuodtjun.</verse>
          <verse number="3" Ja sidjij måttijn muodulvisájn hålaj: ”Ålmåj vuolgij sáddjitjit.</verse>
          <verse number="4" Sáddjidijn muhtem gårne rahtebälláj gahttjin ja låtte båhtin dajt båråtjit.</verse>
          <verse number="5" Muhtem gårne gärggás ednamij gahttjin, gånnå lij vádna mulldo. Ja asidis muldon ruvva ihtin.</verse>
          <verse number="6" Valla gå biejvve badjánij, de buollin ja gållnin danen gå ruohttsasahtá lidjin.</verse>
          <verse number="7" Muhtema tjiesskislánjátjij gasskaj gahttjin ja tjiesskislánjátja stuorrun ja dajt hávkkadin.</verse>
          <verse number="8" Valla muhtema buorre ednamij gahttjin ja buorre tjuohppusav vaddin, tjuode gärddáj, guhttalåge gärddáj ja gålmmålåge gärddáj.</verse>
          <verse number="9" Gänna li bielje, gulldalis!”</verse>
        </section>
        <section title="Muodulvisáj ulmme" 
          <verse number="10" Åhpadisålmmå båhtin suv lusi ja gahtjin: ”Manen muodulvisáj sidjij sárno?”</verse>
          <verse number="11" Sån vásstedij: ”Dij lihpit vaddásin oadtjum almerijka tjiegosvuodajt dåbddåt, valla duo iehtjáda älle.</verse>
          <verse number="12" Danen gå gänna le, oadtju valljudagáv, valla gänna ij le, sujsta váldeduvvá aj mij sujna le.</verse>
          <verse number="13" Sidjij muodulvisáj sárnov dan diehti gå vájku vuojnni e vuojne, ja vájku gulli, e gulá, e ga dádjada.</verse>
          <verse number="14" Dájna vuogijn profehta Jesaja bágo sidjij ålliduvvi: Bieljijihtte gullabihtit, valla ehpit huoman dádjada ja tjalmijihtte vuojnnebihtit, valla ehpit huoman vuojne.</verse>
          <verse number="15" Dán álmmuga vájmo li vuojn garrastuvvam. Nievret gulli ja tjalmijt tsábttsiji vaj e vuojne, e bieljij gulá, e vájmonisá dádjada, e ga buorádusáv dagá vaj mån sijáv luluv buktet buoredit.</verse>
          <verse number="16" Valla sálugin dijá vuojnne tjalme ja gulle bielje.</verse>
          <verse number="17" Sáddnán, ålos profehtajs ja rievtesferdugijs li hálijdam vuojnnet mav dij vuojnnebihtit valla ettjin vuojne, ja gullat mav dij gullabihtit valla ettjin gulá.</verse>
        </section>
        <section title="Jesus tjielggi muodulvisáv sájo birra" 
          <verse number="18" Gullit dal mav muodulvis sádjoålmmå birra mierkki:</verse>
          <verse number="19" Juohkka bále gå almasj bágov rijka birra gullá ja dav ij dádjada, boahtá Bahágis ja doahppi dav mij le suv vájmmuj sáddjiduvvam. Dat le sádjo rahtebällán.</verse>
          <verse number="20" Sádjo gärggás ednamin le sån guhti bágov gullá ja dalága dav ávujn duosstu,</verse>
          <verse number="21" valla sån le ruohttsasahtá ja muhtem ájgev val bissu. Gå bágo diehti gierddamus ja doarrádallam sjaddá, de dalága gahttjá.</verse>
          <verse number="22" Sádjo tjiesskislánjátjij gaskan le sån guhti bágov gullá, valla värálda vájve ja boanndudagá gidodime bágov hávkkadi ja danen ij sjattojt sjaddada.</verse>
          <verse number="23" Valla sádjo buorre ednamin le sån guhti bágov gullá ja dádjat, ja sån sjattojt guoddá tjuode gärddáj, guhttalåge gärddáj ja gålmmålåge gärddáj.”</verse>
        </section>
        <section title="Muodulvis suohpádisrásij birra" 
          <verse number="24" Nuppev muodulvisáv sidjij sárnoj: ”Almerijkka le degu ålmåj guhti le buorre sájov bällduj sáddjim.</verse>
          <verse number="25" Gájka ådatjime, bådij suv vasjulasj ja suohpádisrásijt vejtaj gasskaj sáddjij ja de manáj dassta.</verse>
          <verse number="26" Gå sádjo sjaddagådij ja gårnneåjvijt dagáj, de suohpádisráse aj ihtin.</verse>
          <verse number="27" Dievnára de mannin båndisa lusi ja javllin: ’Härrá, ittji gus dån buorre sájov bälldusit sáddji? Gåsstå suohpádisráse ihti?’</verse>
          <verse number="28" Boanndi javlaj: ’Vasjulattjas.’ Dievnára gatjádin: ’Sidá gus mijáv mannat suohpádisrásijt bagátjit?’</verse>
          <verse number="29" ’Iv de sidá’, vásstedij, ’soajttebihtit vejtajt aj suohpádisrásij siegen bahket.</verse>
          <verse number="30" Sjaddisa sähkálakkoj gitta tjuohppamájggáj. Gå tjuohppamájgge boahtá de tjuohppijda javlatjav: Bahkit vuostak suohpádisrásijt ja tjadnit dajt gihppon boalldemij. Valla vejtajt de tjoahkkijihtit ájttásim.’”</verse>
        </section>
        <section title="Muodulvis senáhppagårne ja suvradájge birra" 
          <verse number="31" Ietjá muodulvisáv sidjij sárnoj: ”Almerijkka le senáhppagårne lágásj mav almasj bälldusis sáddji.</verse>
          <verse number="32" Divna gårnijs le unnemus, valla sjaddá gájkka ruddarásijs stuorábun, muora madugin, man åvsijda alme låtte biesijt dahki.”</verse>
          <verse number="33" Ájn ietjá muodulvisáv sárnoj: ”Almerijkka le suvradájge lágásj, masi nissun gålmmå mihtodieva jáfojs biedjá ja de gájkka suvrru.”</verse>
          <verse number="34" Dáv divna Jesus álmmugij muodulvisáj sárnoj, ja álmmugij val muodulvisáj hålaj,</verse>
          <verse number="35" vaj luluj ålliduvvat mav profehta lij javllam: Muodulvisáj didjij hålav ja sárnov dav mij le tjiehkusin värálda sjivnnjedime rájes. Jesus muodulvisáv suohpádisrásij birra tjielggi</verse>
          <verse number="36" Dan maŋŋel guodij almasjvegav ja viessusis máhtsaj. Ja åhpadisålmmå suv lusi båhtin ja javllin: ”Tjielggi midjij muodulvisáv bäldo suohpádisrásij birra!”</verse>
          <verse number="37" Sån vásstedij: ”Guhti buorre sájov sáddji le Almatjabárnne.</verse>
          <verse number="38" Bälldo le värált, buorre sádjo le rijka máná ja suohpádisráse li bahá máná.</verse>
          <verse number="39" Vasjulasj mij suohpádisrásijt sáddjij le bärggal. Tjuohppamájgge le värálda nåhkåm, ja tjuohppe li ieŋŋgila.</verse>
          <verse number="40" Nåv gåktu suohpádisrásijt bahká ja boalldá, de aj värálda nåhkåmin sjaddá.</verse>
          <verse number="41" Almatjabárnne ieŋŋgilijt rádjá,</verse>
          <verse number="42" ja suv rijkas gádodi gájkajt gudi almatjijt tjáddjidi ja lágav dådji, ja buolle vuobnnáj sijáv bálkesti. Danna tjierru ja bánijt gitjáldahtti.</verse>
          <verse number="43" Valla rievtesferduga bájtti nåv gåk biejvve Áhtjesa rijkan bájttá. Gänna li bielje, gulldalis!</verse>
        </section>
        <section title="Ienep muodulvisá almerijka birra" 
          <verse number="44" Almerijkka le dávvera lágásj mij le bällduj tjiegaduvvam. Ålmåj dav gávnná ja vas tjiehká, ja ávonis divna åbmudagás vuobddá ja de bäldov oasstá.</verse>
          <verse number="45" Almerijkka le aj oasestiddje lágásj guhti le tjáppa råhtåjt åhtsåmin.</verse>
          <verse number="46" Jus divras råhtåv gávnná, de divna åbmudagás vuobddá ja råhtåv oasstá.</verse>
          <verse number="47" Almerijkka le aj vierme lágásj mav jávrráj suohppi ja de juohkkalágásj guolev oadtju.</verse>
          <verse number="48" Gå dievas le, de gáddáj råhtti ja tjåhkkit buorre guolijt lihtijda tjoahkkitjit, valla nievres guolijt bálkes.</verse>
          <verse number="49" Nåv sjaddá värálda nåhkåmin. Ieŋŋgila manni bahájuonagijt rievtesferdugijs tjuoldátjit,</verse>
          <verse number="50" ja buolle vuobnnáj sijáv bálkesti. Danna de tjierru ja bánijt gitjáldahtti.</verse>
          <verse number="51" Lehpit gus gájkka dádjadam?” Vásstedin: ”Lep”,</verse>
          <verse number="52" ja de sidjij javlaj: ”Juohkka tjálukoahpes, guhti le almerijka åhpadisålmmån sjaddam, le boandás ålmmå lágásj guhti vuorkástis goappátjagá ådåsijt ja oabmásijt buktet máhttá.”</verse>
        </section>
        <section title="Profehtan ietjas stádan" 
          <verse number="53" Gå Jesus lij gärggam muodulvisájdis giehttomis, de dat dáfos vuolgij.</verse>
          <verse number="54" Bådij årutstádasis ja danna synagogan åhpadij. Almatja alvaduvvin ja javllin: ”Gåsstås le vijsesvuodas oadtjum ja fámos oavdojt dagátjit?</verse>
          <verse number="55" Ij gus sån le muorrabargge bárnne? Ij gus iednes namma le Maria ja vieljaj namá Jakob, Josef, Simon ja Judas?</verse>
          <verse number="56" Ja e gus divna suv oappá dáppe mijá bájken åro? Gåsstå gis dáv gájkka le oadtjum?”</verse>
          <verse number="57" De sidjij jårrålimgierggen sjattaj. Valla Jesus sidjij javlaj: ”Profehtav dåssjå ietjas stádan ja ietjas vieson álbedi.”</verse>
          <verse number="58" Ja dåppe ittjij edna oavdov dagá dajna gå ettjin sunji sidá jáhkket.</verse>
        </section>
      </chapter>
      <chapter title="14. kap." 
        <section title="Johannes gástadiddje jábmem" 
          <verse number="1" Herodes, guhti lij tetrárkka, dan ájge guláj ságav Jesusa birra,</verse>
          <verse number="2" ja dievnárijda javlaj: ”Sån le Johannes gástadiddje, guhti le jábbmegij lussta tjuodtjelam, ja dan diehti dakkir fámo suv baktu barggi.”</verse>
          <verse number="3" Náv vuojn lij: Herodes lij Johannesav giddidam, tjadnam ja fáŋŋgagoahtáj bálkestam Herodiasa, vieljas Filipposa áhká diehti,</verse>
          <verse number="4" danen gå Johannes lij Herodesij javllam: ”Dunji ij le loahpe sujna aktan viessot.”</verse>
          <verse number="5" Herodes sidáj suv gåddet, valla álmmugis gåvaj, dajna gå suv profehtan adnin.</verse>
          <verse number="6" Ja gå Herodes lij riegádimbiejves ávvudime ja Herodiasa niejdda guossij åvdån gärssulij, de Herodes tjaŋgedij</verse>
          <verse number="7" ja vuornnájn loabedij sunji gájkka mav ihkenis ánoj.</verse>
          <verse number="8" Iednes bagádime milta niejdda javlaj: ”Vatte munji dalága Johannes gástadiddje oajvev gáre sinna.”</verse>
          <verse number="9" Gånågis håjen sjattaj, valla vuornná ja guossij diehti gåhtjoj niejddaj dav vaddet,</verse>
          <verse number="10" ja Johannesis tjiebedav fáŋŋgagoaden jallin.</verse>
          <verse number="11" Oajvev gáre sinna buktin ja niejddaj vaddin, ja sån de äddnásis dav guottij.</verse>
          <verse number="12" Valla Johannesa åhpadisålmmå båhtin suv rubmahav viettjatjit ja hávddádin dav, ja Jesusij gájkka giehttun.</verse>
        </section>
        <section title="Biebbmo vihttatuvsánij" 
          <verse number="13" Gå Jesus dav guláj, de jávre rastá åjdåmádjaj aktu manáj. Valla stádaj årro dav gullájin ja váttse suv maŋelt vuolggin.</verse>
          <verse number="14" Gáddáj jåvsådam, stuorra almasjvegav ájtsaj ja sijáv ármestij ja sijáj skihppijt buoredij.</verse>
          <verse number="15" Gå iehkeduváj, de åhpadisålmmå suv lusi båhtin ja javllin: ”Dát bájkke le ávtas ja maŋŋet le juo. Luojte álmmugav vaj bessi dåjda sijdajda biebmov oastátjit.”</verse>
          <verse number="16" Jesus vásstedij: ”E sij dárbaha dássta vuolgget. Vaddit ietja sidjij bårråmusáv!”</verse>
          <verse number="17" Valla åhpadisålmmå javllin: ”Miján ij le ienep biebbmo gå vihtta lájbe ja guokta guolátja.” -</verse>
          <verse number="18" ”Buktit dajt munji!” javlaj.</verse>
          <verse number="19" Gåhtjoj de álmmugav rássáj tjåhkkidit, ja váldij vihtta lájbe ja guokta guolátja ja almmáj gehtjadijn gijtulvisáv råhkålij. Lájbijt dådjalij ja åhpadisålmmåjda vattij, gudi de álmmugij dajt juogadin.</verse>
          <verse number="20" Ja gájka bårrin ja gallánin. Maŋŋel bátsidisájt tjoahkkijin lågenanguovte vieddegárráj ma tjåmijdin.</verse>
          <verse number="21" Vihttatuvsána bájkke ålmmåjs, ja duodden nissunijs ja mánájs, lidjin biebmov oadtjum.</verse>
        </section>
        <section title="Jesus tjátje nanna vádtsá" 
          <verse number="22" Dan maŋŋel gåhtjoj åhpadisålmmåjdis vadnasijn jávre nuppe bälláj åvddålin mannat dan båttå gå iesj almasjvegav sijddaj rájaj.</verse>
          <verse number="23" Ja de várráj goarrij aktu råhkådalátjit. Dåppe iehkeduváj.</verse>
          <verse number="24" Vanás lij juo davven bároj vuosstij jåsstemin, dajna gå vuosstebiegga lij.</verse>
          <verse number="25" Valla árradisán, nälját idjagåhtsemvuoro, bådij jávrev váttse.</verse>
          <verse number="26" Gå åhpadisålmmå ájttsin suv tjátje nanna vádtsemin, de suorgganin ja jáhkkin skuojvev vuojnnin. Ja balos tjuorvvogåhtin.</verse>
          <verse number="27" Valla Jesus dalága sidjij hållagådij: ”Jasskit, allit balá, månnå lev.”</verse>
          <verse number="28" Petrus vásstedij: ”Härrá, jus dån le, de gåhtjo muv ietjat lusi tjátje nanna boahtet.”</verse>
          <verse number="29" Jesus de javlaj: ”Boade!” ja Petrus vadnasis lávkkij ja tjátje nanna Jesusa lusi vádtsáj.</verse>
          <verse number="30" Valla gå vuojnij garra biekkav, de balláj, ja vuodjogoadedijn tjuorvvij: ”Härrá, gájo muv!”</verse>
          <verse number="31" Ja Jesus dalága giedas gálggij, doahppij suv ja javlaj: ”Dån vádnajáhkuk, manen guoktálassti?”</verse>
          <verse number="32" Lávkkijga vadnasij, ja de loadtjij.</verse>
          <verse number="33" Ja gudi vadnasin lidjin luobddelin suv åvddåj ja javllin: ”Dån le duodaj Jubmela Bárnne.”</verse>
        </section>
        <section title="Skihppe Gennesaretan" 
          <verse number="34" Jávrev rasstim, Gennesaretaj bådijga.</verse>
          <verse number="35" Dåbbilij ålmmå suv dåbddåjin ja dan guovlo almatjijda diededin, ja suv lusi buktin divna skihppijt</verse>
          <verse number="36" gudi sihtin sujsta edasik bivtasdiehpev duohtastit. Ja gájka, gudi dav duohtastin, buorránin.</verse>
        </section>
      </chapter>
      <chapter title="15. kap." 
        <section title="Jubmela budá ja almatjij njuolgadusá" 
          <verse number="1" Farisea ja tjálukoahppása de Jerusalemis Jesusa lusi båhtalin ja javllin:</verse>
          <verse number="2" ”Manen duv åhpadisålmmå ájttegij njuolgadusájt dådji? E ham sij giedajt bårråma åvddål basá.”</verse>
          <verse number="3" Sån vásstedij: ”Na, manen val ietja Jubmela budájt doadjebihtit ietjada njuolgadusáj diehti?</verse>
          <verse number="4" Jubmel le hållam: Guddneda áhtját ja ädnát ja: Guhti áhtjes jali iednes bilkket galggá jábmet.</verse>
          <verse number="5" Valla dij tsuojgodihpit jus soames áhttjásis jali äddnásis javllá: Tiempelvattáldahkan vattáv dav majna luluv duv buktet viehkedit,</verse>
          <verse number="6" ja de ij dárbaha áhtjes jali iednes guddnedit. Návti Jubmela bágov ietjada njuolgadusáj diehti dåssjen dahkabihtit.</verse>
          <verse number="7" Vilpástalle, Jesaja duolla dijá birra åvddålijsárnoj gå javlaj:</verse>
          <verse number="8" Dát álmmuk baksimij muv guddnet, valla sijá vájmo li mujsta guhkken.</verse>
          <verse number="9" Dåssjåj muv guddnedi, dajna gå majt åhpadi, li almatjij gåhttjoma.”</verse>
          <verse number="10" De álmmugav ietjas lusi gåhtjoj ja javlaj: ”Gulldalihtit ja gähttjalihtit dádjadit.</verse>
          <verse number="11" Mij njálmmerájge manná ij almatjav báde, valla mij njálmes boahtá almatjav bádá.”</verse>
          <verse number="12" Åhpadisålmmå de suv lusi mannin ja gatjádin: ”Diedá gus farisea duv ságajs suhttin?”</verse>
          <verse number="13" Sidjij vásstedij: ”Juohkka rásse, mav Almenáhttje ij le sáddjim, ruohttsasijn råhttiduvvá.</verse>
          <verse number="14" Allit sijás berusta! Sij li tjalmedimij tjalmedis lájddistiddje. Jus tjalmedibme tjalmedimev lájddi, de goappátja råggåj gahttjaba.”</verse>
          <verse number="15" Petrus sidáj Jesusav sidjij muodulvisáv tjielggit,</verse>
          <verse number="16" ja Jesus de javlaj: ”Ehpit gus ájn le majdik dádjadam?</verse>
          <verse number="17" Ehpit gus dádjada divna mij njálmmerájge manná, boahtá tjoajvváj ja maŋŋel iemeláhkáj ålgus?</verse>
          <verse number="18" Valla mij njálmes ålgus manná, boahtá vájmos ja almatjav bádá.</verse>
          <verse number="19" Dajna gå vájmos badjáni bahás ájádusá, almasjgåddema, gállasjvuoda doadjema, skiegesvuohta, suolavuohta, vierrevihtanasstema ja bilkkádusá.</verse>
          <verse number="20" Dakkira almatjav bádi. Bårråmus basák giedaj ij almatjav báde.”</verse>
        </section>
        <section title="Kanaana nissuna jáhkko" 
          <verse number="21" Dåppelt Jesus Tyrosa ja Sidona guovlojda vuolgij.</verse>
          <verse number="22" Nissun dát bájkes suv tjuorvo duostoj: ”Härrá, Davida bárnne, ármmálaste muv! Niejddam harmmadit bahás vuojŋŋanisás vájvástuvvá.”</verse>
          <verse number="23" Valla ittjij bágok tsuvkeda. Åhpadisålmmå de sunji jårgijdin sidá: ”Gåhtjo suv gájddat, sån ham mijáv tjuorvo doarret.”</verse>
          <verse number="24" Sån vásstedij: ”Mån iv le iehtjádijda rájaduvvam gå Israela álmmuga láhppum sávtsajda.”</verse>
          <verse number="25" Valla nissun bådij ja Jesusa åvddåj luobddelij javla: ”Härrá, viehkeda muv.”</verse>
          <verse number="26" De javlaj: ”Ij le duolla mánájs lájbev válldet ja bednagijda bus bálkestit.” -</verse>
          <verse number="27" Nissun vásstedij: ”Ij le, härrá, valla bednaga ham bårri smålijt ma båndij bievdijs gahttji.”</verse>
          <verse number="28" De Jesus sunji javlaj: ”Nissun, duv jáhkko le nanos. Sjaddis gåk sidá.” Ja dat rájes niejdda buorránij.</verse>
        </section>
        <section title="Jesus skihppijt buoret" 
          <verse number="29" Jesus Galileajávrregáttev vádtsáj ja de várráj goarrij. Jåvsådam dåhku tjåhkkidij.</verse>
          <verse number="30" Suv lusi moaddása båhtalin, ja sijá fáron lidjin gállnam almatja, tjalmedime, skiermá, gieladime ja ålos iehtjádijs. Suv juolgij åvddåj sijáv buktin ja Jesus sijájt buoredij,</verse>
          <verse number="31" ja almatja alvaduvvin gå gullin gieladimijt hållamin, skiermájt hebulattjan vuojnnin, gállnam almatjijt vádtsemin ja tjalmedimijt vuojnnemin. Ja de Israela Jubmelav hievedin.</verse>
        </section>
        <section title="Biebbmo nielljatuvsánij" 
          <verse number="32" Jesus gåhtjoj åhpadisålmmåjdis boahtet ja sidjij javlaj: ”Suttalusjáv álmmugav. Muv lunna li juo gålmmå biejve årudam ja siján ij le mige biebbmon. Iv sidá sijáv dássta båråk luojttet, de ihkap e nagá sijdajda vádtset.”</verse>
          <verse number="33" Åhpadisålmmå de sunji javllin: ”Gåsstås lájbev nåv ållusij gallánimnárren oadtjot?”</verse>
          <verse number="34" Jesus gatjáj: ”Galla lájbe li diján?” - ”Gietjav ja muhtem guolátja”, vásstedin.</verse>
          <verse number="35" Gåhtjoj de almatjijt ednamij tjåhkkidit.</verse>
          <verse number="36" De gietjav lájbe ja guolátjijt váldij, Jubmelav gijtij, dådjalij dajt ja åhpadisålmmåjda vattij. Ja åhpadisålmmå dajt álmmugij juogadin.</verse>
          <verse number="37" Gájka gallánimmärráj bårrin. Maŋŋel de bátsidisájt tjoahkkijin, gietjav vieddegáre dievva.</verse>
          <verse number="38" Nielljatuvsán ålmmå ja duodden nissuna ja máná lidjin bårråm.</verse>
          <verse number="39" Ja gå álmmugav lij ruopptot luojttám, de vadnasij lávkkij ja Magadana guovlojda vuolgij.</verse>
        </section>
      </chapter>
      <chapter title="16. kap." 
        <section title="Farisea merkav rávkki" 
          <verse number="1" Fariseaja saddukea Jesusa lusi båhtin, ja gåsuv gähttjalit sihtin, de gåhttjun suv merkav almes vuosedit.</verse>
          <verse number="2" Valla sån vásstedij: ”Iehkedis javllabihtit: Viertov dahká danen gå almme ruopselt,</verse>
          <verse number="3" ja idedis javllabihtit: Uddni dálkev dahká danen gå almme ruopselt ja giemes le. Alme hámev galla máhttebihtit tjielggit valla ájgij merkajt ehpit.</verse>
          <verse number="4" Dát bahás ja jáhkodis vierrek merkajt rávkká, valla ij ietjá merkav gå Jona merkav oattjo.” Ja de sijáv guodij ja vuolgij.</verse>
        </section>
        <section title="Lájbbe ja suvradájgge" 
          <verse number="5" Gå åhpadisålmmå jávre nuppe bälláj vuolggin, de lidjin hälbbadam lájbev válldemis.</verse>
          <verse number="6" Jesus sidjij javlaj: ”Várrijihtit fariseaj ja saddukeaj suvradájges.”</verse>
          <verse number="7" Gaskanisá javllagåhtin ij lim ham siján lájbbe maŋen.</verse>
          <verse number="8" Jesus dav ielvij ja javlaj: ”Vádnajáhkuga, manen gaskanihtte ságastihpit diján ij le lájbbe?</verse>
          <verse number="9" Ehpit gus vilá mavga dádjada? Ehpit gus vihtta lájbe vihtatuvsánij gallánimnárren mujte, ja man galla gáre lijggánin?</verse>
          <verse number="10" Jali gietjav lájbe nielljatuvsánij ja man galla gáre lijggánin?</verse>
          <verse number="11" Manen jáhkijda muv lájbe birra sárnnot? Valla várrijihtit fariseaj ja saddukeaj suvradájges.”</verse>
          <verse number="12" De buojkkájin sån ittjij lájbe suvradájges várroda valla fariseaj ja saddukeaj åhpas.</verse>
        </section>
        <section title="Petrus Jesusav Messiasin gåhttju" 
          <verse number="13" Gå Jesus Caesarea Filippi dáfojda bådij, de åhpadisålmmåjs gatjádij: ”Guhtin Almatjabárnev javlli?”</verse>
          <verse number="14" Vásstedin: ”Muhtema Johannes gástadiddjen javlli, muhtema Elian ja muhtema vas Jeremian jali muhtemin profehtajs.” -</verse>
          <verse number="15" Sijás gatjádij: ”Na didja, guhtin dij muv javllabihtit?”</verse>
          <verse number="16" Simon Petrus vásstedij: ”Dån le Messias, ielle Jubmela Bárnne.”</verse>
          <verse number="17" De Jesus sunji javlaj: ”Sálugin dån Simon Barjona, dajna gå ij oadtje jalik varra dunji dav bigoda, ájnat muv Almenáhttje.</verse>
          <verse number="18" Ja mån dunji javlav, dån le Petrus, Bákte, ja dan báktáj iehtjam girkkov tsieggiv, man badjel jábbmekájmo uvsa e goassak fámov oattjo.</verse>
          <verse number="19" Almerijka tjoavddagijt dunji vattáv. Gájkka mav ednamin tjaná, le almen tjanáduvvam, ja gájkka mav ednamin tjoavdá, le almen tjoavdeduvvam.”</verse>
          <verse number="20" Ja åhpadisålmmåjdis buorgguj gesisik giehttomis sån lij Messias.</verse>
        </section>
        <section title="Vuostasj åvddålijsárnnom Almatjabárne gierddamusá birra" 
          <verse number="21" Dat rájes Jesus åhpadisålmmåjda tjielggigådij sån viertti Jerusalemij vuolgget ja ednagav boarrásij, alemushärráj ja tjálukoahppásij diehti gierddat, gåtteduvvat ja vas goalmát biejve tjuottjeldahteduvvat.</verse>
          <verse number="22" Petrus duobbelij suv hástij ja gájgodatjáj javla: ”Jubmel várjjalus duv, Härrá. Allis dát sjatta.”</verse>
          <verse number="23" Valla Jesus jårgijdij ja Petrusij javlaj: ”Gájda dássta, Sáhtán. Ale muv gahtjada, dajna gå dujna älle Jubmela, ájnat almatjij ájádusá.”</verse>
        </section>
        <section title="Jesusav tjuovvolit" 
          <verse number="24" De Jesus åhpadisålmmåjda javlaj: ”Jus guhtik sihtá muv luottajt tjuovvot, de hähttu ietjas vuornnot ja ruossas válldet ja muv tjuovvolit.</verse>
          <verse number="25" Danen guhti hekkas sihtá gádjot, massá dav, valla guhti hekkas muv diehti massá, gávnná dav.</verse>
          <verse number="26" Mij ávkijt le almatjij åbbå väráldav vuojttet, jus viertti hekkajnis mákset? Majnas máhttá hekkas ruopptot lånestit?</verse>
          <verse number="27" Almatjabárnne Áhtjes herlukvuodan ieŋŋgilijes boahtá, ja dalloj juohkkahattjav dagojis milta mávset.</verse>
          <verse number="28" Sáddnán, muhtema dánna tjuodtjomin e jábmemijn gávnada åvddål gå li Almatjabárnev vuojnnám rijkajnis boahtemin.”</verse>
        </section>
      </chapter>
      <chapter title="17. kap." 
        <section title="Jesus herlukvuoda váren" 
          <verse number="1" Guhtta biejve maŋŋela váldij Jesus fárrusis Petrusav ja vieljatjijt, Jakobav ja Johannesav, ja goarrij sijáj alla várráj, gånnå neljuk lidjin.</verse>
          <verse number="2" Dåppe sijá tjalmij åvdån ietjájduváj: muohtos degu biejvve bájtij, ja suv biktasa vielgudin nåv gåk tjuovgga le.</verse>
          <verse number="3" Ja vuojnnin Mosesav ja Eliav tjuodtjomin sujna ságastime.</verse>
          <verse number="4" Petrus de Jesusij javlaj: ”Härrá, buorre fáron lip. Jus sidá, de dási gålmmå goade tsieggiv, dunji avtav, Mosesij avtav ja Eliaj avtav.”</verse>
          <verse number="5" Ájn hållamin tjuovgge balvva sijá badjelij vuollánij, ja balvas jiedna gulluj: ”Dát le Bárnnám, muv iehttselis ja gärrásamos. Gulldalihtit suv.”</verse>
          <verse number="6" Gå åhpadisålmmå dav gullin, de luobddelin muohto ednama guovlluj ja sälldát ballájin.</verse>
          <verse number="7" Jesus manáj ja sijáv duohtastij javla: ”Tjuodtjelihtit, allit balá.”</verse>
          <verse number="8" Gehtjastin bajás ja ettjin dasti iehtjádav gå Jesusav vuojne.</verse>
          <verse number="9" Váres vuollánime Jesus sidjij javlaj: ”Allit gesisik giehto mav lihpit vuojnnám, åvddål gå Almatjabárnne le jábbmegij lussta tjuodtjelam.”</verse>
          <verse number="10" Åhpadisålmmå de sujsta gatjádin: ”Mij le tjálukoahppásij duogen gå javlli Elia vuostak viertti boahtet?”</verse>
          <verse number="11" Vásstedij: ”Elia galla boahtá gájkdivna duollitjit.</verse>
          <verse number="12" Valla mån didjij javlav, Elia le juo boahtám, valla ettjin suv dåbdå ja sunji dahkin mav huomahin. Náv Almatjabárnne aj hähttu sijá diehti gierddat.”</verse>
          <verse number="13" Åhpadisålmmå de dádjadin Johannes gástadiddje birra sárnnomin lij.</verse>
        </section>
        <section title="Jesus bárnev jámálguvvamviges buoret" 
          <verse number="14" Gå álmmuga lusi máhttsin, de bådij ålmåj Jesusa lusi ja suv åvddåj luobddelij</verse>
          <verse number="15" javla: ”Härrá, ármmálaste bárnám. Jámálguvvamviges sälldát bijnástuvvá. Muhttijn dållåj ravggá ja muhttijn tjáhtjáj.</verse>
          <verse number="16" Duv åhpadisålmmåj lusi suv doalvvuv, masku ettjin buvte suv buoredit.”</verse>
          <verse number="17" Jesus vásstedij: ”Dát häjtádis vierrek mij jáhkket ij sidá! Man guhkev hähttuv dijá lunna viessot? Man guhkev hähttuv dijáv gierddat? Buktit suv diehki muv lusi.”</verse>
          <verse number="18" Jesus garrasit bárnnáj hålaj, ja bahás vuojŋŋanis ajbbánij, ja dat rájes bárnne buorránij.</verse>
          <verse number="19" Gå galluk lidjin, båhtin åhpadisålmmå Jesusa lusi ja gatjádin: ”Manen mij ejma bahás vuojŋŋanisáv ájmmuda vuodjelit?”</verse>
          <verse number="20" Vásstedij: ”Dajna gå dijá jáhkko lij vánes. Sáddnán, jus diján luluj senáhppagårne vierdde jáhkos, de lulujda máhttet dán várráj javllat: Sirddela dássta dåhku, ja luluj sirddelit. Ij mige didjij lulu máhtodibmen.” [21 Valla dát dåssjå råhkådalá ja fásstuda vuodjeluvvá.]</verse>
        </section>
        <section title="Nubbe åvddålijsárnnom Almatjabárne gierddamusá birra" 
          <verse number="22" Gå lidjin vas Galilean tjoahken, de Jesus sidjij javlaj: ”Almatjabárnne almatjij giedajda vatteduvvá,</verse>
          <verse number="23" ja sij gåddi suv, ja goalmát biejve vas tjuodtjel.” Ja oalle surgguj sjaddin.</verse>
        </section>
        <section title="Tiempelväro birra" 
          <verse number="24" Gå Kafarnaumij lidjin máhttsam, de tiempelvärrotjoahkkára Petrusa lusi båhtin ja gatjádin: ”Ij gus dijá åhpadiddje tiempelvärov mávse?”</verse>
          <verse number="25" ”Máksá”, Petrus vásstedij. Gå Petrus ruopptot bådij, de Jesus gatjádij åvddål gå Petrus háhppidij mavgak tsuvkedit: ”Majt jáhká, Simon, gejs ednama gånågisá tullav ja värov rávkki, bárnijstisá vaj iehtjádijs?”</verse>
          <verse number="26" Gå Petrus vásstedij: ”Iehtjádijs”, de Jesus javlaj: ”Bárne de gis máksemis bessi.</verse>
          <verse number="27" Valla manen sijáv suhttadit? Maná jávrregáddáj vuokkav luosatjit ja válde vuostasj guolev mij doahppi. Tsakkasta dan njálmev, de silbbabiednigav gávna. Válde dav ja värron munnu åvdås mávse.”</verse>
        </section>
      </chapter>
      <chapter title="18. kap." 
        <section title="Guhti le almerijkan stuorámus?" 
          <verse number="1" Daŋga båttå åhpadisålmmå Jesusa lusi båhtin ja gahtjin: ”Guhti le almerijkan stuorámus?”</verse>
          <verse number="2" De sån mánáv ietjas lusi gåhtjoj ja sijá åvddåj suv biejaj,</verse>
          <verse number="3" ja javlaj: ”Sáddnán, jus ehpit buorádusáv dagá ja mánáj lágátjin sjatta, de ehpit luoddnok almerijkkaj besa.</verse>
          <verse number="4" Gudi ietjasa dán máná lágátjin uhtsedi, li almerijkan stuorámusá.</verse>
          <verse number="5" Guhti dákkirasj mánáv muv namán duosstu, duosstu muv.”</verse>
        </section>
        <section title="Tjáddjidime" 
          <verse number="6" Valla guhti tjáddjit avtak dájs uhtsemusájs gudi munji jáhkki, sunji buorep luluj millagiergev tjähpáj oadtjot ja mera tjiegŋalij vuodjoduvvat.</verse>
          <verse number="7" Vuoj dunji väráldij, tjáddjidimij diehti. Tjáddjidime galla vierttiji boahtet, valla vuoj dan almatjij gen baktu båhti.</verse>
          <verse number="8" Jus giehtat jali juolgát duv tjáddjit, de tjuolasta dav ja bálkesta! Buorep dunji luluj iellemij skiermmán jali sáhttusin mannat ienni gå ålles giedaj ja ålles juolgij ihkevenájggásasj dållåj bálkestuvvat.</verse>
          <verse number="9" Jus tjalmmát duv tjáddjit, de gajkeda dav ja bálkesta. Buorep dunji luluj iellemij tjalmmebiellen mannat farra gå goappásj tjalme ájmon helvida dållåj bálkestuvvat.</verse>
          <verse number="10" Várrijihtit åbbånis avtak dájs uhtsemusájs álbedimes. Mån didjij javlav, sijá ieŋŋgila almen agev muv Almenáhtje árudijáv vuojnni.</verse>
          <verse number="11" Almatjabárnne ham bådij lånestittjat dav mij lij láhppum.</verse>
        </section>
        <section title="Muodulvis láhppum sávtsa birra" 
          <verse number="12" Majt jáhkkebihtit: jus ålmmån li tjuohte sávtsa ja dajs akta tjádján, ij gus de aktselåkavtsev várráj guode ja vuolge láhppum avta åtson?</verse>
          <verse number="13" Ja jus soajttá dav gávnnat, duodaj ienebut ávvut dat avtas gå dåt tjádjánik aktselåkavtses.</verse>
          <verse number="14" Návti le aj dijá Almenáhtje sidot, ij aktak dájs uhtsemusájs galga láhpput.</verse>
        </section>
        <section title="Viellja vierredahkken" 
          <verse number="15" Jus vielljat le duv vuosstij vierev dahkam, de dan åvdås vásstedahte suv dunnu guovtá gaskan. Jus duv gulldal, de vieljat le vuojttám.</verse>
          <verse number="16" Valla jus ij sidá, válde de avtav jali guoktásav maŋŋásit, dajna gå juohkka ássje guovte jali gålmå duodastiddje bágojs nanniduvvá.</verse>
          <verse number="17" Jus sunnuv gulldalimes nádu, de tjoaggulvissaj dav giehto. Jus tjoaggulvisáv ij ga gulldala, de báhkenin jali tullárin suv ane.</verse>
          <verse number="18" Sáddnán, gájkka majt ednamin tjadnabihtit, tjanáduvvá almen, ja gájkka majt ednamin tjoavddebihtit, tjoavdeduvvá almen.</verse>
          <verse number="19" Ja vil didjij javlav: gájkka majt dijás guovtes såbadibá ádnot dán ednamin, Almenáhtjes oadtjoba.</verse>
          <verse number="20" Danen gåsi guovtes jali gålmås li muv namán tjåhkanam, danna lev sijá siegen.”</verse>
        </section>
        <section title="Ándagisluojttema birra. Ármodis dievnárguojmme" 
          <verse number="21" Petrus de suv lusi manáj ja gatjádij: ”Härrá, galli máhttá vielljam vierev muv vuosstij dahkat ja daŋgas diehti mujsta ándagis luojteduvvat? Gietja gierde gus?”</verse>
          <verse number="22" Jesus vásstedij: Dunji javlav: ”Ij gietja gierde ájnat gietjavlåkgietja gierde.</verse>
          <verse number="23" Danen almerijkka gånågisájn muododuvvá, guhti dievnárijes sidáj lågov dahkat.</verse>
          <verse number="24" Gå lågov dahkagådij, doalvvun suv lusi soabmásav guhti sunji lij lågevtuvsán talenta vielggen.</verse>
          <verse number="25" Gå ittjij ájmmuda mákset, de gåhtjoj boanndis suv aktan áhkájn ja mánáj ja gájkka åbmudagájn vuobdeduvvat, ja vielgge mávseduvvat.</verse>
          <verse number="26" Dievnár suv åvddåj luobddelij vájnnoda: ’Vuorddela, mávsitjav mån gájkdivna.’</verse>
          <verse number="27" Boanndi de suv ármmálastij, luojtij vielgev ja dibdij suv mannat.</verse>
          <verse number="28" Valla gå dievnár dassta vuolgij, de gávnadij dievnárguojmijnis guhti lij sunji tjuohte denára vielggen. Suv tjähpáj njoamoj ja javlaj: ’Mávse välgát!’</verse>
          <verse number="29" Dievnárguojmme luobddelij suv åvddåj javla: ’Vuorddela, mávsitjav mån.’</verse>
          <verse number="30" Valla nubbe ittjij dasi miededa, ájnat dassta manáj ja fáŋŋgagoahtáj suv bálkestahtij dasik vielgev mávsij.</verse>
          <verse number="31" Gå nuppe dievnára dav vuojnnin, de bahán válldin ja boanndisisá gájkka giehttun.</verse>
          <verse number="32" Boanndi de dievnárav ietjas lusi gåhtjoj ja javlaj: ’Bahágurin dievnár, gå mujsta vájnnodi, de ålles vielgev dunji luojttiv.</verse>
          <verse number="33" I gus beras lulu guojmmedievnárat ármmálasstet nåv gåk mån duv ármmálasstiv?’</verse>
          <verse number="34" Ja moarestis givseldiddjij hállduj suv biejaj dasik ålles vielges lij máksám.</verse>
          <verse number="35" Nåvti Almenáhttje aj didjij juohkkahattjaj dahká, jus vieljajdihtte ehpit åbbå vájmostihtte ándagis luojte.”</verse>
        </section>
      </chapter>
      <chapter title="19. kap." 
        <section title="Gállasjvuohta ja sirádibme" 
          <verse number="1" Gå Jesus lij dáv hålav häjttám, de Galileas vuolgij ja Judeaj, Jordanäno nuppe bälláj bådij.</verse>
          <verse number="2" Stuorra almasjvega suv dåhku tjuovvolin, ja dåppe sijáv buoredij.</verse>
          <verse number="3" Besatjit suv gähttjalittjat muhtem farisea båhtin sujsta gatjátjit: ”Le gus ålmmåj loahpe áhkástis vájk man lágásj oares sirádit?”</verse>
          <verse number="4" Vásstedij: ”Ehpit gus le låhkåm Sjivnnjediddje álgos sunnuv ålmmån ja nissunin sjivnnjedij?”</verse>
          <verse number="5" Ja duoddij: ”Dan diehti ålmåj áhtjes ja iednes guodis áhkájnis viesutjit, ja såj guovtes sjaddiska aktan. Såj dasti äbá le guovtes ájnat akta oadtje.</verse>
          <verse number="6" Mav Jubmel le aktidam, ij almasj galga tjuolldet.”</verse>
          <verse number="7" De gatjádin: ”Manen de Moses le ålmmåv gåhttjum sirádimgirjev tjállet ja de sirádit?”</verse>
          <verse number="8" Vásstedij: ”Vájmojihtte garravuoda diehti Moses didjij miededij áhkájstihtte sirádit, valla álgos ij lim dan láhkáj.</verse>
          <verse number="9" Mån didjij javlav: Guhti áhkástis ietjá oares gå skiegesvuodas sirát ja ådåsis válldu, sån le gállasjvuoda doaddje.”</verse>
          <verse number="10" Åhpadisålmmå javllin: ”Jus nåvti le ålmmå ja áhkás gaskan, de buorep le vállduk viessot.”</verse>
          <verse number="11" Dasi vásstedij: ”E gájka dáv dádjada, ájnat dåssjå sij gudi vaddásijt li oadtjum.</verse>
          <verse number="12" Muhtema li riegádimrájes sjierve dagi, muhtemijt li almatja sjierve dagi dagádam ja muhtema li ietjasa sjierve dagi almerijka diehti dagádam. Dádjadis dáv, guhti máhttá.”</verse>
        </section>
        <section title="Jesus ja mánátja" 
          <verse number="13" Jesusa lusi mánájt buktalin giedajdis sijá nali biejadittjat ja råhkålastátjit. Åhpadisålmmå sidjij sjärggun,</verse>
          <verse number="14" valla Jesus javlaj: ”Dibddit mánájt ráfen, allit sijájt duostuda muv lusi boahtemis! Almerijkka dakkirattjajda gullu!”</verse>
          <verse number="15" Ja de giedajdis sijá nali biejaj ja manáj dassta.</verse>
        </section>
        <section title="Nuorra bárnne gänna lij stuorra åbmudahka" 
          <verse number="16" Jesusa lusi bådij ålmåj ja gatjádij: ”Åhpadiddje, majt buorijt dagáv vaják ihkeven iellemav oattjov?”</verse>
          <verse number="17" Jesus vásstedij: ”Man diehti mujsta gatjáda mij buorre le? Dåssjå akta le buorre. Valla jus iellemij bessat sidá, de budájt anoda.” -</verse>
          <verse number="18" Sån gatjádij: ”Makkirijt?” ja Jesus vásstedij: ”Dájt: I galga gåddet, i galga gállasjvuodav doadjet, i galga suoládit, i galga vieret vihtanasstet,</verse>
          <verse number="19" guddneda áhtját ja ädnát ja dån galga guojmát iehttset nåv gåk ietjat.”</verse>
          <verse number="20" De nuorra ålmåj javlaj: ”Divna dájt lev anodam. Mij vil fájllu?”</verse>
          <verse number="21" Jesus vásstedij: ”Jus ållåsin sidá sjaddat, de åbmudagát vuobde ja häjojda vatte; de almen dávverav oattjo. Boade dan maŋŋel muv tjuovvolittjat.”</verse>
          <verse number="22" Gå nuorra ålmåj dav guláj, de håjen dassta manáj danen gå sujna stuorra åbmudahka lij.</verse>
          <verse number="23" Valla Jesus åhpadisålmmåjda javlaj: ”Sáddnán, boanndáj le vájvve almerijkkaj bessat.</verse>
          <verse number="24" Mån didjij javlav: Kamellaj le álkkep nállosjalmmerájge mannat gå boanndáj Jubmela rijkkaj bessat.”</verse>
          <verse number="25" Gå åhpadisålmmå dav gullin, de sälldát alvaduvvin ja javllin: ”Guhtis de gádjus?”</verse>
          <verse number="26" Jesus sidjij gehtja javlaj: ”Almatjijda ij le máhttelis, valla Jubmelij gájkka le máhttelis.”</verse>
          <verse number="27" Petrus de javlaj: ”Mij ham lip gájkka guodám duv tjuovutjit. Gåktus dal midjij sjaddá?”</verse>
          <verse number="28" Jesus vásstedij: ”Sáddnán, gå Almatjabárnne värálda ådåsisriegádimen herlukvuoda tråvnnåj tjåhkkit, de dij aj, gudi lihpit muv tjuovudam, lågenanguovten tråvnån tjåhkkåhihpit ja Israela lågenanguokta mátto duobbmibihtit.</verse>
          <verse number="29" Juohkkahasj guhti muv namá diehti le viesos guodám jali vieljajdis oappájdis jali áhtjes iednes jali mánájdis jali bäldojdis oadtju tjuode gärddáj ruopptot ja ihkeven iellemav árbbi.</verse>
          <verse number="30" Ållusa maŋemusájs åvdemussaj båhti ja ållusa åvdemusájs maŋemussaj.</verse>
        </section>
      </chapter>
      <chapter title="20. kap." 
        <section title="Vijnnagárddebarggij bálkká" 
          <verse number="1" “Almerijkka le ednamniehke lágásj guhti árrat idedis vuolgij ålmmåjt vijnnagárddásis bálkkitjit.</verse>
          <verse number="2" Båhtalij sijáj ájgás biejvvebálkkán avtav denárav ja de vijnnagárddáj sijáv rájaj.</verse>
          <verse number="3" Goalmát tijma bájken manáj vas ålgus ja ájtsaj muhtem iehtjádijt ájdá guovdon tjuodtjomin.</verse>
          <verse number="4" Sidjij de javlaj: ’Mannit dij aj vijnnagárddáj. Muttágis bálkáv didjij mávsáv.’</verse>
          <verse number="5" Ja sij de dåhku mannin. Gudát tijma ja avtsát tijma bájken dav aj dagáj.</verse>
          <verse number="6" Lågenanvuostasj tijma bájken vas ålgus manáj ja gå muhtem iehtjádijt ájtsaj danna tjuodtjomin de javlaj: ’Manen dánna gätjo biejvev bargak tjuodtjobihtit?’</verse>
          <verse number="7" Vásstedin: ’Dajna gå aktak ij le mijáv bálkkim.’ De sidjij javlaj: ’Mannit dij aj vijnnagárddáj.’</verse>
          <verse number="8" Iehkedis vijnnagárddeniehkke tjuottjodiddjásis javlaj: ’Gåhtjo barggijt tjåhkanit ja vatte sidjij bálkáv. Álge maŋemusboahttij ja hiejte vuostasjboahttij.’</verse>
          <verse number="9" Gudi lågenanvuostasj tijma bájken lidjin bálkkiduvvam, suv lusi båhtin ja guhtik denárav oattjoj.</verse>
          <verse number="10" Gå vuostasj boahtte båhtin, de jáhkkin ienebuv oadtjot, valla guhtik aj denárav oattjoj. 11/12 De ednamnähkkáj vuosstálasstin javla: ’Duo maŋemusboahtte tijmav val barggin, ja dagá sijáv mijá buohtusattjan, mij gudi lip biejvvebáhkkan gätjo biejvev rihtjam.’</verse>
          <verse number="13" De javlaj sijájs aktaj: ’Venagam, iv vierev duv vuosstij dagá. Måj ham avtav denárav bálkkán såbadijma.</verse>
          <verse number="14" Válde dal dav mij dunji gullu ja maná. Valla mån sidáv maŋemussaj avta ednagav gå dunji vaddet.</verse>
          <verse number="15" Ij gus munji le loahpe iehtjam åbmudagájn dahkat mav sidáv? Vaj bahás tjalmij gus muv buorrevuohtaj gehtja?’</verse>
          <verse number="16" Nåvti maŋemusá åvdemussaj båhti ja åvdemusá maŋemussaj.”</verse>
        </section>
        <section title="Goalmát åvddålijsárnnom Almatjabárne gierddamusá birra" 
          <verse number="17" Gå Jesus Jerusalemij badjánij, de tjoahkkij lågenanguokta åhpadisålmmå ietjas bájkkáj ja sidjij váttsedijn javlaj:</verse>
          <verse number="18" ”Jerusalemij lip dal badjánime ja Almatjabárnne alemushärráj ja tjálukoahppásij giedajda vatteduvvá. Jábmemij suv duobbmiji</verse>
          <verse number="19" ja hiednigij hállduj suv vaddi bilkkeduvátjit, ruosskidalátjit ja ruossinávlliduvátjit. Ja goalmát biejve tjuodtjel.”</verse>
        </section>
        <section title="Åhpadisålmmå sihtaba guddnesajen tjåhkkåhit" 
          <verse number="20" Sebedaiosa bárnitjij ieddne de bådij aktan bárnijis suv lusi ja buolvatjij nali luojttádij sujsta juojddá ánutjit.</verse>
          <verse number="21" Jesus sujsta gatjádij mav sidáj ja nissun javlaj: ”Jáhte goappásj bárnijdam rijkanat bessat duv guoran tjåhkkåhit, nubbe oalges ja nubbe gåro bielen.”</verse>
          <verse number="22" Jesus bárnijda vásstedij: ”Ähppe diede mav ádnobihtte. Máhttebihtte gus gávtjav juhkat, mav mån jugáv?” Vásstedijga: ”Máhttin.”</verse>
          <verse number="23" Javlaj de: ”Muv gávtjav galla juhkat oadtjobihtte, valla tjåhkkåhimsajijt muv oalges ja gåro bielen vattáv sidjij gejt Áhttje le mierredam.”</verse>
          <verse number="24" Gå duo nuppe låges dav gullin, de dan guovte vieljatjij suhttin.</verse>
          <verse number="25" Valla Jesus sijáv ietjas lusi gåhtjoj ja javlaj: ”Diehtebihtit ráddijiddje li álmmugij härrá ja oajvemusájn le sijá badjel fábmo.</verse>
          <verse number="26" Valla nåvti ij le dijá gaskan. Guhti dijá gaskan stuorren sihtá, lehkus iehtjádij dievnárin,</verse>
          <verse number="27" ja guhti dijá gaskan åvdemussan sihtá, lehkus iehtjádij oarjjen.</verse>
          <verse number="28" Almatjabárnne ij le dievnastuvátjit boahtám, ájnat dievnastittjat ja hekkas lånåstussan ållusij åvdås vattátjit.”</verse>
        </section>
        <section title="Jesus guokta tjalmedime Jeriko ålggolin buoret" 
          <verse number="29" Gå Jerikos vuolggin, de almatjijs ålos suv tjuovvolin.</verse>
          <verse number="30" Rahtebällán lijga guokta tjalmedime tjåhkkåhime, ja gå Jesusav gullájga daggu vássemin, de tjuorvvijga: ”Härrá, Davida bárnne, ármmálaste munnuv!”</verse>
          <verse number="31" Almatja gåhttjun sunnuv sjávvunit, valla ájn vil tjavgabut tjuorvojga: ”Härrá, Davida bárnne, ármmálaste munnuv!”</verse>
          <verse number="32" Jesus tjuottjadij ja gåhtjoj sunnuv ietjas lusi gatjá: ”Majt sihtabihtte muv dunnuj dahkat?”</verse>
          <verse number="33" Såj vásstedijga: ”Dagá munnu tjalmijt vuojnnen.”</verse>
          <verse number="34" Jesus sunnuv ármmálastij ja sunnu tjalmijt duohtastij. Dalánagi vuojnnegådijga, ja suv tjuovvolijga.</verse>
        </section>
      </chapter>
      <chapter title="21. kap." 
        <section title="Jesus Jerusalemij boahtá" 
          <verse number="1" Gå lidjin Jerusalemij lahkanime ja Betfagej Olijvvaváre lahka jåvsådin, de Jesus guoktásav åhpadisålmmåjs rájaj</verse>
          <verse number="2" sunnuj javla: ”Manne dåhku sijddaj mij le dunnu åvdån, de gávnnabihtte tjanásoasnáv aktan miesijn ja lájddijihtte dajt diehki muv lusi.</verse>
          <verse number="3" Jus aktak dunnuj majdik javllá, de vásstedihtte: Härrá dájt dárbaj, valla ruopptot dasten rádjá.”</verse>
          <verse number="4" Náv sjattaj vaj luluj ålliduvvat mij profehta baktu lij javladuvvam:</verse>
          <verse number="5" Javllit niejddaj Sionij: Gehtja, duv gånågis boahtá vuollegissan duv lusi, oasnájn ja miesijn rijddi, noadeoasná miesijn.</verse>
          <verse number="6" Åhpadisålmmå vuolgijga ja dagájga nåvti gåktu Jesus sunnuv lij bagádam.</verse>
          <verse number="7" Viettjajga oasnáv aktan miesijn ja daj nali ålgoldisgárvojdiska biejajga, ja Jesus oasná nali tjåhkkidij.</verse>
          <verse number="8" Álmmukvegas ålos ålgoldisgárvojdisá gäjno nali luobbun, iehtjáda lasstavisájt tjuoladin duorggan suv gäjnnuj.</verse>
          <verse number="9" Ja vádtse álmmuk suv åvdålt maŋelt tjuorvoj: ”Hosianna Davida bárnne! Buorissjivnnjeduvvam lehkus sån guhti Härrá namán boahtá. Hosianna allagisán!”</verse>
          <verse number="10" Gå Jerusalemij bådij, de ålles stádaj duojkke sjattaj, ja dan årro gatjádallin: ”Guhtis sån le?”</verse>
          <verse number="11" Ja álmmuk vásstedij: ”Sån le Jesus, profehta Nasaretas, Galileas.”</verse>
        </section>
        <section title="Jesus tiemmpelav rájnni" 
          <verse number="12" Jesus tiemmpelij manáj ja dassta gájkajt oasestiddjijt vuodjelij. Gåmodij biedniklånudiddjij bievdijt ja duvvovuobddij ståvlåjt,</verse>
          <verse number="13" ja sidjij javlaj: ”Tjáleduvvam le: Muv viesso rågosviesson gåhtjoduvvá. Valla rievvársluoggon dij dav dahkabihtit.”</verse>
          <verse number="14" Tjalmedime ja skiermá tiemmpelij suv lusi båhtin, ja sijáv buoredij.</verse>
          <verse number="15" Gå alemushärrá ja tjálukoahppása vuojnnin gájkka oavdojt majt dagáj ja gullin mánájt tiemmpelin tjuorvvomin: ”Hosianna Davida bárnne”, de moarádin</verse>
          <verse number="16" ja sunji javllin: ”Gulá gus majt javlli?” Jesus vásstedij: ”Guláv, valla ehpit gus goassak le låhkåm: Mánáj ja njuoragij tjuorvvasijt le allasit hieveduslávllagin dahkam.”</verse>
          <verse number="17" Sijáv de guodij ja vuolgij stádas ålgus Betaniaj ja dåppe idjadij.</verse>
        </section>
        <section title="Fijkunmuorra mij ássnalij" 
          <verse number="18" Árrasjielan stádaj máhttsamin nälggáj.</verse>
          <verse number="19" Rahtebällán fijkunmuorav ájtsaj ja manáj dasi valla ittjij mavga gávna gå lastajt. De dasi javlaj: ”Allisa ihkenis buorre sjatto dunji sjatta!” Muorra de dalága ássnagådij.</verse>
          <verse number="20" Gå åhpadisålmmå dav vuojnnin, de alvaduvvin ja javllin: ”Gåktus fijkunmuorra ássnalij?”</verse>
          <verse number="21" Jesus de vásstedij: ”Sáddnán, jus diján le jáhkko ja ehpit guoktástalá, de buktebihtit náv ja vil ienebuv fijkunmuorraj dahkat. Buktebihtit aj várráj javllat: Sláma merraj, ja nåv sjaddá.</verse>
          <verse number="22" Divna majt råhkålattijn ádnobihtit, oadtjobihtit jus jáhkkebihtit.”</verse>
        </section>
        <section title="Gatjálvis Jesusa fámos" 
          <verse number="23" Gå Jesus lij tiemmpelij boahtám ja åhpadime lij, de alemushärrá ja álmmuga boarrása mannin suv lusi gatjádittjat ”Mat fámos dáv dagá? Ja gässta le dáv fámov oadtjum?”</verse>
          <verse number="24" Jesus vásstedij: ”Mujna aj le didjij gatjálvis, ja jus dasi vásstedihpit, de mån didjij giehtov mat fámos dáv dagáv.</verse>
          <verse number="25" Gåsstå Johannesa gástadus bådij? Almes gus vaj almatjijs?” Gaskanisá rádudallin: ”Jus vásstedip: Almes, de javlasj: Mannas de ejda sunji jáhke?</verse>
          <verse number="26" Valla jus vásstedip: Almatjijs, de almatjijs vierttitjip várrit. Gájka ham Johannesav profehtan adni.” Dan diehti de vásstedin: ”Ep diede.”</verse>
          <verse number="27" Jesus de sidjij javlaj: ”Jus gis nåv, de iv ga tjielggi mat fámos dáv dagáv.”</verse>
        </section>
        <section title="Muodulvis bárnij birra" 
          <verse number="28" ”Majt javllabihtit dási: Muhtem ålmmån lidjin guokta bárne. Nubbáj jårgijdij javla: ’Bárnnám, maná uddni vijnnagárddáj bargatjit!’</verse>
          <verse number="29" Bárnnes vásstedij: ’Iv de maná, iv sidá’, valla maŋŋelasj sáŋardij ja manáj.</verse>
          <verse number="30" Ålmåj nubbáj jårgijdij avtagasjláhkáj javla. Bárnnes vásstedij: ’Manáv, härrá’, valla ittjij huoman maná.</verse>
          <verse number="31" Goabbá sunnus áhtjeska sidoda milta dagáj?” Vásstedin ”Vuostasj.” Jesus de sidjij javlaj: ”Sáddnán, tullára ja huorá almerijkkaj dijá åvddåla båhti.</verse>
          <verse number="32" Johannes dijá lusi bådij ja rievtesferdukvuoda gäjnov didjij vuosedij, valla ejda sunji jáhke. Tullára ja huorá sunji jáhkkin, ja ihka dav vuojnijda ejda dalloj ga sáŋarda, ejda ga sunji jáhke.</verse>
        </section>
        <section title="Muodulvis vijnnagárddelájggárij birra" 
          <verse number="33" Gulldalihtit dal ietjá muodulvisáv: Muhtem ednamniehkke vijnnagárdev gárvedij, gárdoj dav ja vijnnaduolmudagáv dasi tjuolaj ja váksjudagáv tsieggij. Ja de iehtjádijda dav lájggij ja manojda vuolgij.</verse>
          <verse number="34" Gå tjuohppamájgge lahkanatjáj, de dievnárijdes gåhtjoj lájggárij lusi mannat tjuohppusis oases sunji viettjatjit.</verse>
          <verse number="35" Valla lájggára dievnárijt gitta válldin, avtav ruosskijin, nuppev gåddin ja goalmádav gierggijin.</verse>
          <verse number="36" De lájggárij lusi vadi rájaj dievnárijs vuostasj báles ållusappov, ja sijájs aj gevaj nåv gåk duojs vuostatjijs.</verse>
          <verse number="37" Vijmak de bárnes rájaj. Javlaj: ’Bárnestam gåjt gåvatji.’</verse>
          <verse number="38" Valla gå lájggára bárnev ájttsin, de gaskanisá javllin: ’Sån le árbulasj. Båhtit, gåddep suv, de suv árbev oadtjop.’</verse>
          <verse number="39" Ja de válldin suv gitta, giessin suv vijnnagárdes ålgus ja gåddin.</verse>
          <verse number="40" Gå dal vijnnagárddeniehkke boahtá, mav de dájda lájggárijda dahká?”</verse>
          <verse number="41" Alemushärrá ja boarrása vásstedin: ”Baháv bahájn mávset ja sijáv gåddå, ja vijnnagárdev lájggi iehtjádijda gudi sunji duolla ájge tjuohppusis oases vaddi.”</verse>
          <verse number="42" Jesus javlaj: ”Ehpit gus goassak le tjálugav låhkåm: Dåhpetsieggijiddjijs hilgodum giergge le tjiehkagierggen sjaddam. Härrá le dav danen dahkam, ja oavdos le mijá tjalmijda.</verse>
          <verse number="43" Danen didjij javlav: Jubmela rijkka dijás váldeduvvá ja vatteduvvá álmmugij mij dan sjattojt guoddá.</verse>
          <verse number="44" Guhti dan gierge vuosstij jårrå, tsuovkkan ja gen nali giergge gahttjá, dubmen tsuovkkan.”</verse>
          <verse number="45" Gå alemushärrá ja farisea suv muodulvisájt gullin, de árvvedin sijáj birra lij sárnnomin.</verse>
          <verse number="46" Vikkadin suv giddit, valla ballin álmmugis mij suv profehtan anij.</verse>
        </section>
      </chapter>
      <chapter title="22. kap." 
        <section title="Muodulvis hejaj birra" 
          <verse number="1" Jesus sidjij ájn akti muodulvisáj sárnoj:</verse>
          <verse number="2" ”Almerijkka le degu gånågis guhti bárnnásis hejajt ásadij.</verse>
          <verse number="3" Dievnárijdes rájaj guossijt hejajda gåhtjutjit, valla ettjin boahtet sidá.</verse>
          <verse number="4" De vas ietjá dievnárijt rájaj ja sijáv gåhtjoj bivddim guossijda javllat: ’Hedjamállásijt lev gárvedam, muv vuovsá ja buojdes gálbe li njuovaduvvam ja divna le ålles. Båhtit hejajda.’</verse>
          <verse number="5" Valla ettjin dassta berusta. Soames ienni manáj bälldusis ja soames oassásijda.</verse>
          <verse number="6" Soabmása dievnárijt gitta válldin ja de sijáv bahojdin ja gåddin.</verse>
          <verse number="7" Gånågis de doarroålmmåjdis moares rájaj almasjgåddijt håhkkidittjat ja sijá stádav buollidittjat.</verse>
          <verse number="8" Dievnárijda de hålaj: ’Gájkka lij hedjamállásijda gárveduvvam, valla guosse ällim árvvogisá.</verse>
          <verse number="9" Mannit rahtesuorijda hejajda gåhtjutjit gájkajt gej gávnadihpit.’</verse>
          <verse number="10" Ja dievnára gäjnojt mannin ja tjoahkkijin gájkajt gej gávnadin, bahájt ja buorijt, ja hedjahuonaj guossijs dievaj.</verse>
          <verse number="11" Gå gånågis bådij guossijt gehtjatjit, de ájtsaj ålmmåv guhti ij lim hedjabiktasijda gárvvunam.</verse>
          <verse number="12" Gatjádij de sujsta: ’Venagam, gåktus le vijor gå dánna le hedjabiktasahtá?’ Ålmåj ittjij buvte vásstedit.</verse>
          <verse number="13" Gånågis de dievnárijda javlaj: ’Tjadnit suv giedajs ja juolgijs ja bálkestihtit ålgus sjievnnjedij. Dåppe tjierotji ja bánijt gitjáldahtitji.’</verse>
          <verse number="14" Ållusa li gåhtjoduvvam, valla galles válljiduvvam.”</verse>
        </section>
        <section title="Gatjálvis värromáksemis" 
          <verse number="15" Farisea de vuolggin ja lihtudin gähttjalit suv bágojis diehti giellat.</verse>
          <verse number="16" Rádjin åhpadisålmmåjdisá aktan muhtem Herodesa bällásattjaj suv lusi javlatjit: ”Åhpadiddje, duohtahoallen duv diehtep ja mijáv rievtesláhkáj Jubmela gäjnov åhpada. I geŋga diehti svahkasta, ille ga belulasj.</verse>
          <verse number="17" Sárno de midjij: Le gus duolla tjäjssárij värov mákset vaj ij?”</verse>
          <verse number="18" Jesus sijá bahás ájggomusájt ielvij ja javlaj: ”Vilpástalle, manen sihtabihtit muv gähttjalit?</verse>
          <verse number="19" Vuosedihtit munji biednigav majna värov máksá.” Denárav sunji gálggijin,</verse>
          <verse number="20" ja sån gatjáj: ”Gen gåvvå ja namma le dát?” -</verse>
          <verse number="21" ”Tjäjssára”, vásstedin. Sidjij de javlaj: ”Vaddit de tjäjssárij mij tjäjssárij gullu, ja Jubmelij mij Jubmelij gullu.”</verse>
          <verse number="22" Gå dav gullin, de alvaduvvin, guodin suv ja mannin dassta.</verse>
        </section>
        <section title="Gatjálvis tjuodtjelimes" 
          <verse number="23" Daŋga biejve båhtin suv lusi muhtem saddukea ja tjuottjodin tjuodtjelibme ij le almma. Sujsta gatjádin:</verse>
          <verse number="24" ”Åhpadiddje, Moses le javllam: Jus soames mánádibmen jábmá, de vielljas galggá árbbátjijn válldut ja vielljasis gierragijt vaddet.</verse>
          <verse number="25" Mijá gaskan lidjin gietjav vieljatja. Vuostasj vállduj ja jámij, ja mánádibmen de vielljasis árbbátjav guodij.</verse>
          <verse number="26" Náv aj nubbe, goalmát ja divna gietjas.</verse>
          <verse number="27" Gájkin maŋemusát nissun jámij.</verse>
          <verse number="28" Gen áhkká dát giehtjasis le sån tjuodtjelimen? Gájka ham sujna lidjin válldum.”</verse>
          <verse number="29" ”Diján li boasto ájádusá”, Jesus vásstedij. ”Dij ham ehpit tjálugav máhte, ehpit ga mavga Jubmela fámo birra diede.</verse>
          <verse number="30" Tjuodtjelimen e válldu jalik vállduduvá, ájnat gájka li degu ieŋŋgila almen.</verse>
          <verse number="31" Ja jábbmegij tjuodtjelime hárráj, de má littjabihtit låhkåm majt Jubmel didjij le hållam:</verse>
          <verse number="32" Mån lev Abrahama Jubmel ja Isaka Jubmel ja Jakoba Jubmel. Jubmel ij le jábbmegij ájnat viesso almatjij jubmel.”</verse>
          <verse number="33" Gå álmmuk dav guláj, de suv åhpadimes alvaduváj.</verse>
        </section>
        <section title="Gatjálvis lága stuorámus budás" 
          <verse number="34" Gå farisea gullájin gåktu Jesus lij saddukeajs njálmev buodum, de tjåhkanin,</verse>
          <verse number="35" ja muhtem láhkaoahpes sidáj suv gähttjalit gatjáda:</verse>
          <verse number="36" ”Åhpadiddje, mij le lága budájs stuorámus?”</verse>
          <verse number="37" Sunji vásstedij: ”Galga Härráv, Jubmelat iehttset ålles vájmostat, ålles sielostat ja gájkat jiermestat.</verse>
          <verse number="38" Dát le stuorámus ja vuostasj budá.</verse>
          <verse number="39" Dan maŋŋel le nubbe, mij le avtalágásj tjerdas: Galga guojmát iehttset nåv gåk ietjat.</verse>
          <verse number="40" Dá guokta budá libá ålles lága ja profehtaj vuodo.”</verse>
        </section>
        <section title="Le gus Messias Davida bárnne?" 
          <verse number="41" Farisea tjoahken, Jesus sijás gatjádij:</verse>
          <verse number="42" ”Mij vuojnojt le diján Messiasis? Gen bárnne sån le?” - ”Davida”, vásstedin.</verse>
          <verse number="43" Jesus de javlaj: ”Gåktus de David Vuojŋŋánisá baktu buktá suv härrán gåhttjot ja javllat:</verse>
          <verse number="44" Härrá muv härráj hålaj: Tjåhkkida muv oalges bälláj, de biejav duv vasjulattjajt duvddan juolgijat vuolláj.</verse>
          <verse number="45" Jus dal David suv härrán gåhttju, gåktus de Davida bárnne le?”</verse>
          <verse number="46" Aktak ittjij buvte sunji vásstedit, ja dat rájes ittjij ga aktak duosta sujsta dasti gatjádallat.</verse>
        </section>
      </chapter>
      <chapter title="23. kap." 
        <section title="Guoddalime tjálukoahppásijda ja fariseajda" 
          <verse number="1" Dan maŋŋel Jesus álmmugij ja åhpadisålmmåjda hållagådij,</verse>
          <verse number="2" javlaj: ”Tjálukoahppása ja farisea li Mosesa ståvllåj tjåhkkidam.</verse>
          <verse number="3" Dahkit ja anodihtit dan diehti divna majt didjij åhpadi, valla allit sijá dagoj milta dagá. Sij javlli iehtjádav gå dahki.</verse>
          <verse number="4" Tjadni låsså nådijt maj almatjijt noadodi, valla ietja e tjuvdek såjåda dajt duollidittjat.</verse>
          <verse number="5" Divna dagojdisá vuojnnuma diehti dahki. Allasisá háhkuhi gåbdå råhkålvisbáttijt ja stuorra bivtasdiehpijt.</verse>
          <verse number="6" Guossen lijkkuji guddnesajen tjåhkkåhit ja synagogan åvdemusán,</verse>
          <verse number="7" ja sihti guovdojn buorástahteduvvat ja rábbin gájkajs gåhtjoduvvat.</verse>
          <verse number="8" Valla allit ietjada rábbin gåhtjoda, dajna gå akta le dijá åhpadiddje, ja gájka lihpit vieljatja.</verse>
          <verse number="9" Allit ga gevga dán ednamin dijá áhttjen gåhtjo, dajna gå diján le akta ájnna Áhttje, sån guhti le almen.</verse>
          <verse number="10" Allit ga gevga dijáv åhpadiddjen gåhtjoda, dajna gå diján le akta ájnna åhpadiddje, Kristus.</verse>
          <verse number="11" Guhti dijá gaskan le oajvemus, lehkus dijá dievnárin.</verse>
          <verse number="12" Guhti ietjas alet, vuoleduvvá ja guhti ietjas vuolet, aleduvvá.</verse>
        </section>
        <section title="Luodjoma" 
          <verse number="13" Vuoj didjij, tjálukoahppásijda ja fariseajda, didjij vilpástallijda gudi almerijkav almatjijs dahppabihtit. Ietja ehpit sisi maná, ja gudi sihti dåhku boahtet sijáv ehpit luojte. [14 Vuoj didjij, tjálukoahppásijda ja fariseajda! Dij vilpástalle rievvobihtit árbbátjij viesojs åbmudagájdisá, ja vuojnnuma diehti råhkådallabihtit. Dan diehti garrasappot duobbmidallabihtit.]</verse>
          <verse number="15" Vuoj didjij tjálukoahppásijda ja fariseajda, didjij vilpástallijda gudi ednamijt ja tjátjijt miehtáj gålggåbihtit avtav ájnna almatjav juvdávuoda bällásattjan åttjudittjat. Ja gå soabmásav lihpit gávnnam, de suv helvida mánnán dahkabihtit, ietjastihtte guovte gierde bahábun.</verse>
          <verse number="16" Vuoj didjij tjalmedis lájddistiddjijda, gudi javllabihtit: Jus tiemmpela baktu vuornnáv dahki, de ij le migek, valla jus tiemmpela gålle baktu vuornnáv dahki, de vuornnáv tjadni. -</verse>
          <verse number="17" Dij tjalmedis gájvvása, goabbá le stuoráp, gålle vaj tiempel mij gållev ájllisin dagáj?</verse>
          <verse number="18" Dij hållabihtit: Jus soames álltára baktu vuornnu, de ij le migek, valla jus vuornnu värrovattáldagá baktu mij le álltára nanna, de vuornnáv tjadná. -</verse>
          <verse number="19" Tjalmedime, goabbá le stuoráp, vattáldahka vaj álltár mij vattáldagáv ájllisin dahká?</verse>
          <verse number="20" Guhti álltára baktu vuornnu, vuornnu dan ja divna baktu mij dan nanna le.</verse>
          <verse number="21" Guhti tiemmpela baktu vuornnáv dahká, dáhká dan ja suv baktu guhti danna årru.</verse>
          <verse number="22" Ja guhti alme baktu vuornnáv dahká, dahká Jubmela tråvnå baktu ja suv baktu guhti danna tjåhkkåj.</verse>
          <verse number="23" Vuoj didjij tjálukoahppásijda ja fariseajda, didjij vilpástallijda gudi lågådisáv mintas, dillas ja gárvenis vattadihpit, valla nuppus biedjabihtit mij lágan le ájnnasamos: rievtugisvuohta, ármmogisvuohta, jáhkkogisvuohta. Viertti dáv dahkat valla daŋgas diehti ij duov iehtjádav nuppus biedjat.</verse>
          <verse number="24" Tjalmedis lájddistiddje, gudi tjuojkajt tjuolldebihtit valla kamelajt njiellabihtit!</verse>
          <verse number="25" Vuoj didjij tjálukoahppásijda ja fariseajda, didjij vilpástallijda gudi gávtjav ja gárev ålgolt bassabihtit, valla sisŋelt gis rievádushálos ja muttodisvuodas libá dievva.</verse>
          <verse number="26" Tjalmedis farisea, basá vuostak gávtjav sisŋelt, de ålgoldisbielle aj rájnnan.</verse>
          <verse number="27" Vuoj didjij tjálukoahppásijda ja fariseajda, didjij vilpástallijda gudi lihpit degu kálkas vielguduvvam hávde. Ålgolt tjábben vuojnnuji, valla sisŋelt li jábbmegij dávtijs ja ietjá bádudagás dievva.</verse>
          <verse number="28" Nåvti vuosedihpit rievtesferdugis ålgoldisáv almatjijda, valla sisŋelt lihpit vilpástallamis ja lágadisvuodas dievva.</verse>
          <verse number="29" Vuoj didjij tjálukoahppásijda ja fariseajda, didjij vilpástallijda gudi profehtajda hávddemujtojt tsieggibihtit ja rievtesferdugij hávddegiergijt hiervvibihtit</verse>
          <verse number="30" ja javllabihtit: Jus lulujma ájttegij ájgij viessot, de ep lulu profehtaj varraj siválattja.</verse>
          <verse number="31" Dajna ietja vuosedihpit dij lihpit sijá bárne, gudi profehtajt gåddålin.</verse>
          <verse number="32" Dahkit ietjada ájttegij milta dasik mihtto dievvá.</verse>
          <verse number="33" Gärmmaha, sälggagärmmahatjivga, gåktus ájggobihtit garvvet helvidij duobbmidallamis?</verse>
          <verse number="34" Danen rájav dijá lusi profehtajt, vijssásijt ja tjálukoahppásijt. Sijás muhtemijt gåddebihtit ja ruossinávllibihtit ja nuppijt dijá synagogajn ruosskibihtit ja stádas stádaj oagodihpit.</verse>
          <verse number="35" Náv gájkka rievtesferduk varra, ednamin gålgåduvvam, boahtá dijá badjel, rievtesferduk Abela vará rájes gitta Sakarja, Berekja bárne vará rádjáj, bárnev gev tiemmpela ja álltára gasskaj gåttijda.</verse>
          <verse number="36" Sáddnán, gájkdivna åvdås dát vierrek viertti vásstedit.</verse>
        </section>
        <section title="Jesus Jerusalemav duobbmi" 
          <verse number="37" Jerusalem, Jerusalem, guhti profehtajt gåddåla ja sijájt gierggi gudi duv lusi rájaduvvi. Man álu sihtiv mánájdat tjoahkkit dan láhkáj gåk vuonntsá tjivgajdis såjij vuolláj tjoahkki, valla ejda sidá.</verse>
          <verse number="38" De dal ietja hähttubihtit ávtas goadáda huksat.</verse>
          <verse number="39" Danen didjij javlav: Dássta duobbelij ehpit muv vuojne åvddål dan biejve gå javllabihtit: Buorissjivnnjeduvvam lehkus sån guhti Härrá namán boahtá.”</verse>
        </section>
      </chapter>
      <chapter title="24. kap." 
        <section title="Tiemmpela boahtte gahttjam" 
          <verse number="1" Maŋŋel gå Jesus tiemmpelis lij ålgus mannamin, de åhpadisålmmå suv lusi båhtin ja tiempelhuodnahijda siejvvin.</verse>
          <verse number="2" De sidjij javlaj: ”Dájt divna gähttjit - duodaj, dási ij giergge gierge nali bátse, gájkka gajkoduvvá.”</verse>
        </section>
        <section title="Boahtte gähttjalime" 
          <verse number="3" Gå Olijvvaváren lij tjåhkkåhime ja åhpadisålmmå sujna galluk lidjin, de båhtin suv lusi ja gahtjin: ”Sárno midjij goassa sjaddá ja mij le duv boahtema ja ájge nåhkåma märkka?”</verse>
          <verse number="4" Jesus vásstedij: ”Várrijihtit avtak dijáv tjáddjidimes.</verse>
          <verse number="5" Ållusa muv namán båditji javla: Mån lev Messias, ja ållusijt sij tjáddjidittji.</verse>
          <verse number="6" Doarrojutsáv ja doarroságajt dij gullábihtit, valla allit balláda. Dát viertti boahtet, valla ij le ájn nåhkåma mieren.</verse>
          <verse number="7" Álmmuk álmmuga vuosstij ja rijkka rijka vuosstij tjuodtjel, ja bájkes bájkkáj nälggáj ja ednamskielbbimijda boadádalli.</verse>
          <verse number="8" Gájkka dát le riegádahttemvájvij álggo.</verse>
          <verse number="9" De dijáv biedji vájvástuvátjit ja gåddutjit, ja divna álmmuga dijáv muv namá diehti vasjodi.</verse>
          <verse number="10" Ållusa gahtjadi ja nubbe nuppev guoddali ja vasjodi.</verse>
          <verse number="11" Ållo vierreprofehta tjuodtjeli ja ållusav tjáddjidi.</verse>
          <verse number="12" Gå lágadisvuohta lassán, de enamusáj gieresvuohta tjoassku.</verse>
          <verse number="13" Valla gádjus guhti gitta maŋemussaj gillá.</verse>
          <verse number="14" Ja sáhka rijka birra sárnneduvvá åbbå väráldij divna álmmugijda vihtanussan, ja de nåhkåmmuddo boahtá.</verse>
        </section>
        <section title="Maŋemus stuorra nieda" 
          <verse number="15" Gå ájlis bájken vuojnnebihtit dåssjididdje vastesvuodav, man birra Daniel hållam le (guhti dáv låhkå, dádjadis riekta),</verse>
          <verse number="16" de báhtarisá Judea årro várijda.</verse>
          <verse number="17" Guhti le huodnaha nanna, allus mannu majdik vuollet viesostis viettjatjit.</verse>
          <verse number="18" ja guhti bäldon, allus máhttsu ålgoldisgárvos viettjatjit.</verse>
          <verse number="19" Vuoj iesselisájda ja njamádiddjijda daj biejvij.</verse>
          <verse number="20" Råhkålihtit bessamis dálvveájgen jali sábbádin báhtarimes.</verse>
          <verse number="21" Dalloj vuojn vájve sjaddi man lágátja älle årrum värálda álgos gitta dálátjij, e ga sjatta.</verse>
          <verse number="22" Ja jus dat ájgge ij oaneduvvat lulu, aktak ij gádjusit lulu. Valla dat ájgge oaneduvvá sijáj diehti gudi li válljiduvvam.</verse>
          <verse number="23" Jus guhtik didjij dalloj javllá: Dánna le Messias jali: Duonna sån le, de allit sunji åsko!</verse>
          <verse number="24" Vierrelånestiddje ja vierreprofehta ilmmi stuorra merkajt ja oavdojt dagátjit, jus máhttelis dajna vuogijn aj válljiduvvamijt tjáddjidittjat.</verse>
          <verse number="25" De lev dal didjij dáv juo åvddåla sárnnum.</verse>
          <verse number="26" Jus de gullabihtit: Sån le åjdåmiehtsen, allit dåhku maná, jali: Sån le gámmárin, allit dasi jáhke.</verse>
          <verse number="27" Gåktu eldagis lullet boahtá ja tjuovgga gitta alás vuojnnu, nåvti aj Almatjabárne boadedijn sjaddá.</verse>
          <verse number="28" Gånnå ásske le, dasi goasskema tjåhkani.</verse>
        </section>
        <section title="Almatjabárne boahtem" 
          <verse number="29" Dalága, daj biejvij vájvij maŋŋel, biejvve sjevnjut, ij mánno ga bájte. Náste almes gahttji ja alme fámo doargesti.</verse>
          <verse number="30" Dalloj Almatjabárne märkka almen vuojnnu, ja dalloj gájkka ednama almasjtjerda luodju, ja Almatjabárnev de balvaj nanna vuojnni fámujn ja stuorra herlukvuodajn boahtemin.</verse>
          <verse number="31" Ja sån ieŋŋgilijdes stuorra tjuodjalis basuvnnatjuojajn rádjá, ja sij tjoahkkiji gejt li válljim värálda nieljet guovlos, alme nuppet rájás gitta nuppe rádjáj.</verse>
        </section>
        <section title="Muodulvis fijkunmuora urbbama birra" 
          <verse number="32" Oahppit muodulvisás fijkunmuora birra. Gå oakse dimut ja lassta luorkijt, de diehtebihtit giesev lahkanime.</verse>
          <verse number="33" Daŋga láhkáj gå dáv gájkka vuojnnebihtit, de diehtebihtit suv lahka, uvsa ålggolin.</verse>
          <verse number="34" Sáddnán, dát vierrek ij dåssjåna, åvddål gå dát gájkka sjaddá.</verse>
          <verse number="35" Almme ja ednam dåssjånibá, valla muv bágo e ihkenis dåssjåna.</verse>
          <verse number="36" Biejvev ja muttov aktak ij diede, e alme ieŋŋgila, ij Bárnne ga, ij aktak ietján gå Áhttje.</verse>
        </section>
        <section title="Gåhtsit" 
          <verse number="37" Gåktu Noa biejvij lij, nåvti aj Almatjabárne boadedijn le.</verse>
          <verse number="38" Stuorradulve åvddåla bårrin ja juhkin, válldudin ja vállduduvvin, dan biejve rádjáj gå Noa árkkaj tjáŋaj</verse>
          <verse number="39" ja ittjij aktak majdik árvveda åvddål gå dulvve bådij ja sijájt gájkajt dassta vuolgadij. Nåvti aj Almatjabárne boadedijn sjaddá.</verse>
          <verse number="40" Dalloj libá guokta ålmmå bäldon; nubbe váldeduvvá ja nubbe báhtsá.</verse>
          <verse number="41" Guokta nissuna libá gårnijt jåråldime; nubbe váldeduvvá ja nubbe báhtsá.</verse>
          <verse number="42" Gåhtsit dan diehti, ehpit diede man biejve dijá härrá boahtá.</verse>
          <verse number="43" Dij ham dádjadihpit, jus huonajniehkke diehtet luluj man idjamutto suola boahtá, de luluj gåhtset ja suv tsaggat viesov gajkudimes.</verse>
          <verse number="44" Dan diehti lehkut dij aj gárvvásin dan mutto, ij diehttu goassa Almatjabárnne boahtá.</verse>
        </section>
        <section title="Buorre ja bahás dievnár" 
          <verse number="45" Guhtis le dal dat åskåldis ja jiermmás dievnár, gev boanndis le gåhttjum dievnárijt huksat ja sidjij sjiehtes ájge biebmov vaddet.</verse>
          <verse number="46" Sálugin dievnár gen boanndi gávnná suv dahkamin mav le gåhttjum.</verse>
          <verse number="47" Sáddnán, boanndi biedjá suv gájkka åbmudagás huvsatjit.</verse>
          <verse number="48" Valla jus dievnár le bahá ja ájádallá: Boanndi gáhtu,</verse>
          <verse number="49" ja de ietjá dievnárijt tsábbmegoahtá ja juhkkij siegen bårrågoahtá ja juhkagoahtá</verse>
          <verse number="50" de boanndis boahtá dan biejve gå ij le vuorddemin ja dan ájge gå ij diede,</verse>
          <verse number="51" suv guovddat tjuolatjit ja vuorbev vilpástallij juogadahtátjit. Dåppe tjierotji ja bánijt gitjáldahtitji.</verse>
        </section>
      </chapter>
      <chapter title="25. kap." 
        <section title="Muodulvis låge niejda birra" 
          <verse number="1" Dalloj almerijkkaj sjaddá låge nuorra niejda láhkáj, gudi lámpojisá mannin ålgus irggev duostutjit.</verse>
          <verse number="2" Vidás sijás lidjin jiermedime ja vidás jiermmá.</verse>
          <verse number="3" Jiermedime lidjin lámpojdisá maŋŋáj válldám valla oaljov ällim.</verse>
          <verse number="4" Jiermmájn lidjin vánit oalljolihte ja lámpo.</verse>
          <verse number="5" Gå irgge vibáj, de gájka sujbbogåhtin ja oaddájin.</verse>
          <verse number="6" Gasskaijá tjuorvas gulluj: ’Irgge boahtá, mannit suv duostutjit!’</verse>
          <verse number="7" Gájkka niejda de tjuodtjánin ja lámpojdisá gárvedin.</verse>
          <verse number="8" Jiermedime jiermmájda javllin: ’Vaddit midjij oaljostihtte, mijá lámpo li jáddagoahtemin.’</verse>
          <verse number="9" Jiermmás niejda vásstedin: ’Oaljos ij le midjij didjij nárre. Mannit farra oastátjit sijás gudi vuobddi.’</verse>
          <verse number="10" Valla gå lidjin oastátjit vuolggám, de irgge bådij. Gudi gärggusa lidjin hejajda suv tjuovvolin, ja uksa dahppasij.</verse>
          <verse number="11" Maŋŋelasj duo nuppe niejda båhtin ja tjuorvvun: ’Härrá, härrá, rabá midjij uvsav!’</verse>
          <verse number="12" Valla sån vásstedij: ’Duodaj javlav, iv de dijáv dåbdå.’</verse>
          <verse number="13" Gåhtsit dan diehti. Ehpit diede goassa biejvve jali muddo boahtá.</verse>
        </section>
        <section title="Muodulvis talentaj birra" 
          <verse number="14" Náv sjaddá: Ålmåj lij ålggorijkkaj vuolggemin ja de gåhtjoj dievnárijdes ietjas lusi ja sijá hállduj åbmudagás vattij.</verse>
          <verse number="15" Aktaj vattij vihtta talenta, nubbáj guokta, goalmádij avtav, fera guhtik oattjoj vaddásijes milta. Ja de vuolgij.</verse>
          <verse number="16" Guhti vihtta talenta oattjoj, vuolgij dalága oasestittjat vihtta lassen åttjudittjat.</verse>
          <verse number="17" Guhti guokta talenta oattjoj, åttjudij aj guokta lassen daŋga láhkáj.</verse>
          <verse number="18" Valla guhti avtav talentav oattjoj, manáj råkkev bálátjit ja dasi båndis biednigav tjiehkalij.</verse>
          <verse number="19" Guhkes ájgev maŋŋela bådij dievnárij boanndi ruoptus ja sidáj sijájn lågov dahkat.</verse>
          <verse number="20" Guhti vihtta talenta oattjoj, buvtij vihtta talenta lassen ja javlaj: ’Härrá, vihtta talenta munji vaddi. Dála li dunji dajda duodden muv tjienim vihtta talenta.’</verse>
          <verse number="21" Boanndis javlaj: ’Buorak, dån le buorre ja åskåldis dievnár. Uhtsen le åskåldis, ednagav duv hállduj vattáv. Maná härrát ávvuj.’</verse>
          <verse number="22" Guhti guokta talenta oattjoj, bådij ja javlaj: ’Härrá, guokta talenta munji vaddi. Dála li dunji guokta duodden.’</verse>
          <verse number="23" Boanndis vásstedij: ’Buorak, dån le buorre ja åskåldis dievnár. Uhtsen le åskåldis, ednagav duv hállduj vattáv. Maná härrát ávvuj.’</verse>
          <verse number="24" Guhti avtav ájnna talentav oattjoj, aj bådij ja javlaj: ’Härrá, garra ålmmån duv diehtiv. Sájojt tjuohpa gåggu ille sáddjim ja tjoahkki gåggu ille hádjám.</verse>
          <verse number="25" Duv talentav balos ednamij tjiehkiv. Dála le dal dat.’</verse>
          <verse number="26" Sunji de boanndis javlaj: ’Dån le lájkes ja nievres dievnár, diehti muv sájov tjuohppat gåggu iv le sádjim ja tjoahkkit gåggu iv le hádjám.</verse>
          <verse number="27" Dan diehti biednigijt farra lulu biedniklånudiddjij hállduj biedjat vaják luluv dajs räntov oadtjot dan biejve gå máhtsav.</verse>
          <verse number="28" Válldit dan diehti sujsta talentav ja vaddit ålmmåj gänna li lågev talenta.</verse>
          <verse number="29" Valljudagáv oadtju juohkkahasj gänna le, valla gänna ij le, sujsta váldeduvvá aj dat mij sujna le.</verse>
          <verse number="30" Bálkestihtit ålgus sjievnnjedij duov ávkedis dievnárav.’ Dåppe tjierotji ja bánijt gitjáldahtitji.</verse>
        </section>
        <section title="Almatjabárne duobbmo" 
          <verse number="31" Gå Almatjabárnne herlukvuodanis gájkaj ieŋŋgilijes aktan boahtá, de herlukvuoda tråvnnåj tjåhkkit.</verse>
          <verse number="32" Ja divna álmmuga suv åvddåj tjåhkani, ja de almatjijt sierat nåv gåk räjnnuhiddje sávtsajt gájtsajs lárkká.</verse>
          <verse number="33" Sávtsajt oalges bällásis ja gájtsajt gåro bällásis biedjá.</verse>
          <verse number="34" Dan maŋŋel gånågis sidjij oalges bielen hoallá: ’Båhtit dij, gejt Áhttjám le buorissjivnnjedam árbbitjit rijkav mij didjij le värálda sjivnnjedime rájes gárveduvvam.</verse>
          <verse number="35" Nälggomin lidjiv ja munji bårrusav vattijda, gåjkkåmin lidjiv ja munji juhkusav vattijda, abmasin lidjiv ja muv hálldusihtte váldijda,</verse>
          <verse number="36" rihttsot lidjiv ja muv gárvodijda, skibás lidjiv ja muv gehtjajda, fáŋŋgagoaden lidjiv ja muv lunna manájda.’</verse>
          <verse number="37" Rievtesferduga de gatjádittji: ’Härrá, goassa vuojnijma duv nälggomin ja dunji biebmov vattijma, jali gåjkkåmin ja dunji juhkusav vattijma?</verse>
          <verse number="38" Goassa vuojnijma duv abmasin ja hálldusimme duv váldijma jali rihttsot ja duv gárvodijma?</verse>
          <verse number="39" Ja goassa vuojnijma duv skibán jali fáŋŋgagoaden ja duv lunna manájma?’</verse>
          <verse number="40" Valla gånågis vásstedisj: ’Sáddnán javlav, mav ihkenis lihpit muv uhtsemus vielljaj dahkam, lihpit munji aj dahkam.’</verse>
          <verse number="41" De sidjij gåro bielen javlasj: ’Dij garroduvvama, gájddit muv lussta ihkevenájggásasj dållåj, mij bärggalav ja ieŋŋgilijdes vuorddá.</verse>
          <verse number="42" Nälggomin lidjiv ja munji ejda bårrusav vatte,</verse>
          <verse number="43" gåjkkåmin lidjiv ja munji ejda juhkusav vatte, abmasin lidjiv ja ejda muv hálldusihtte válde, rihttsot lidjiv ja munji ejda gárvojt vatte, skibás ja fáŋŋgagoaden lidjiv ja muv lunna ejda manáda.’</verse>
          <verse number="44" De aj gatjádittji: ’Härrá, goassa duv vuojnijma nielgen jali gåjkkåmin jali abmasin jali rihttsot jali skibán jali fáŋŋgagoaden ja duv viehke dagi guodijma?’</verse>
          <verse number="45" Sidjij de vásstedisj: ’Sáddnán, mav ihkenis ehpit le uhtsemusájs aktaj dahkam, ehpit le munji ga dahkam.’</verse>
          <verse number="46" Ja sij galggi ihkeven stráffaj mannat, valla rievtesferduga ihkeven iellemij.”</verse>
        </section>
      </chapter>
      <chapter title="26. kap." 
        <section title="Ájggomus Jesusav gåddet" 
          <verse number="1" Sárnnedimes häjttám, Jesus åhpadisålmmåjda javlaj:</verse>
          <verse number="2" ”Diehtebihtit bässátja li guovte biejve duogen, ja dalloj Almatjabárnev vuolgadittji ruossinávlliduvátjit.”</verse>
          <verse number="3" Alemushärrá ja álmmuga boarrása tjåhkanin de alemushärrá Kajafasa laddnáj</verse>
          <verse number="4" ja ájgás båhtalin gåktu Jesusav sluogasvuodajn giddit ja de gåddet.</verse>
          <verse number="5" Valla hållin: ”Allup de bassebále, soajttep stuojmev álmmuga gasskaj dahkat.”</verse>
        </section>
        <section title="Nissun Jesusav vuojddá" 
          <verse number="6" Gå Jesus lij Betanian spihtálasj Simona vieson,</verse>
          <verse number="7" de bådij suv lusi nissun lihtijn divras vuojddasis dievva, ja vuojddasis gurggalij suv oajvváj gå lij bievddegátten vellahime.</verse>
          <verse number="8" Åhpadisålmmå de suhttin ja javllin: ”Manen náv skidárdit?</verse>
          <verse number="9" Vuojddasav luluj buorre haddáj vuobddet ja biednigijt häjojda juohket.”</verse>
          <verse number="10" Jesus dav guláj ja sidjij javlaj: ”Manen nissunav gájgodihpit? Sån le ham munji buorev dahkam.</verse>
          <verse number="11" Häjo li agev dijá siegen, valla mån iv le agev dijá siegen.</verse>
          <verse number="12" Gå vuojddasav muv rubmaha badjel gurggalij, de muv hávddádibmáj gárvedij.</verse>
          <verse number="13" Sáddnán javlav, gånnå ihkenis väráldin evangeliumav sárnnedi, de aj nissuna mujtton suv dagojt subtsasti.”</verse>
        </section>
        <section title="Judas Jesusav bähttá" 
          <verse number="14" Lågenanguoktásis akta, gen namma lij Judas Iskariot, vuolgij alemushärráj lusi</verse>
          <verse number="15" ja javlaj: ”Man ednagav munji máksebihtit jus suv dijá hállduj buvtáv?” Suv åvddåj de gålmmålåk silbbabiedniga biedjin.</verse>
          <verse number="16" Dát rájes åhtsågådij sjiehtes ájgev suv bähtátjit.</verse>
        </section>
        <section title="Bässásjmállásijt gárvedi" 
          <verse number="17" Suvrrodik lájbe basij vuostasj biejve åhpadisålmmå Jesusa lusi båhtin ja gahtjin: ”Gåsi sidá mijáv bässásjmállásijt dunji gárvedit?”</verse>
          <verse number="18" Jesus vásstedij: ”Mannit stádaj duon dán almatjij sárnutjit majt dijá åhpadiddje hoallá: Muv ájgge le lahka. Hálijdav bässásjmállásijt duv lunna åhpadisålmmåjam bårråt.”</verse>
          <verse number="19" Åhpadisålmmå dahkin Jesusa gåhttjoma milta ja bässásjmállásijt gárvedin.</verse>
        </section>
        <section title="Jesus biehttev tsuojggi" 
          <verse number="20" Iehkedis bievddegáddáj lågenanguoktásijn viellidij.</verse>
          <verse number="21" Bårådattijn javlaj: ”Sáddnán, dijájs soames muv bähttá.”</verse>
          <verse number="22" Dassta harmmadit hådjånin ja avtas nubbe sujsta gatjádatjáj: ”Härrá, iv gåjt dal mån littja?”</verse>
          <verse number="23" Jesus vásstedij: ” Guhti mujna gáren buonjostij, le muv bähtátjit.</verse>
          <verse number="24" Almatjabárnne vuolggá, nåv gåktu suv birra le tjáleduvvam, valla vájván almasj guhti Almatjabárnev bähttá. Buorep dan almatjij jus ij goassak lulu riegádit.”</verse>
          <verse number="25" Judas, guhti suv biehtij, gatjádij: ”Rábbi, iv gåjt dal mån littja?” Jesus vásstedij: ”Iesj ham dav javlli.”</verse>
        </section>
        <section title="Maŋemus mállása" 
          <verse number="26" Gå bårådime lidjin, de Jesus lájbev váldij ja maŋŋel gå gijtulvisáv lij råhkålam dådjalij ja åhpadisålmmåjda vattij javla: ”Bårrit, dát le muv rumáj.”</verse>
          <verse number="27" Ja gávtjav váldij, Jubmelav gijtij ja sidjij vattij javla: ”Juhkit gájka dássta.</verse>
          <verse number="28" Dát le muv varra, lihto varra mij ållusij åvdås gålgåduvvá suttoj ándagisluojttemij.</verse>
          <verse number="29" Didjij javlav: Dát rájes iv dasti dán vijnnamuora sjattojs jugá dan biejve rádjáj gå dijájn Áhtjám rijkan varás vijnas jugáv.”</verse>
        </section>
        <section title="Jesus Petrusa vuornnomav åvddålin sárnnu" 
          <verse number="30" Hieveduslávlloma maŋŋel Olijvvavárráj mannin.</verse>
          <verse number="31" Dåppe Jesus sidjij hålaj: ”Dán ijá dij gájka mujsta gahttjabihtit, danen gå tjáleduvvam le: Räjnnuhiddjev mån gåttåv, ja ällo hájijt.</verse>
          <verse number="32" Valla muv tjuodtjelime maŋŋel, de dijá åvdån Galileaj manáv.”</verse>
          <verse number="33" Petrus sunji vásstedij: ”Juska gájka iehtjáda duv diehti gahttji, de gåjt mån iv dujsta goassak gahtja.”</verse>
          <verse number="34" Valla Jesus sunji javlaj: ”Sáddnán, dán ijá åvddål gå åresvuonntsá tjuodjá, de gålmmi muv vuornáda.”</verse>
          <verse number="35" Petrus de javlaj: ”Juska dujna vierttiv jábmet, de iv goassak duv vuornáda.” Nåv aj divna ietjá åhpadisålmmå jáhttin.</verse>
        </section>
        <section title="Jesus Getsemanen" 
          <verse number="36" Jesus åhpadisålmmåjis vuolgij muhtem sadjáj mav Getsemanen gåhttju ja sidjij javlaj: ”Tjåhkkåhihtit dánnága båttåv gå dåppe manáv råhkådallamin.”</verse>
          <verse number="37" Petrusav ja Sebedaiosa guokta bárne váldij maŋŋásis. Surgguj ja balluj boadádaláj,</verse>
          <verse number="38" ja sidjij hålaj: ”Muv siello le gitta jábmemij håjen. Ganugihtit dási mujna gåtsåtjit.”</verse>
          <verse number="39" Duobbelattjaj manáj, luojttádij muohto ednamij ja råhkålij: ”Áhttjám, jus máhttelis, dibde dáv gávtjav muv mieddel mannat. Valla ij muv, ájnat duv sidoda milta.”</verse>
          <verse number="40" Åhpadisålmmåj lusi máhtsaj ja gávnaj sijáv oademin, ja Petrusij de javlaj: ”Ejda gus mujna vieje åbbånis tijmav gåhtset?</verse>
          <verse number="41" Gåhtsit ja råhkådallit gähttjalibmáj gahttjamis. Vuojŋŋanis le sjuves, valla oadtje sjiebtjes.”</verse>
          <verse number="42" De vas nuppádis manáj råhkådalátjit: ”Áhttje, jus dát gávttja ij muv mieddel maná, ájnat hähttuv dav guorrit, de sjaddus duv sidot.”</verse>
          <verse number="43" Gå máhtsaj, de sijáv vadi oademin gávnaj, ettjin nahkárijs ájmmuda tjalmijt tsaggot anedit.</verse>
          <verse number="44" Goalmádis vas manáj avtagasj bágoj gåk åvddåla råhkådalátjit.</verse>
          <verse number="45" De åhpadisålmmåj lusi máhtsaj ja sidjij javlaj: ”Vilá gus oademin lihpit ja vuojŋadallamin. Valla ájgge le ållånam gå Almatjabárnne suddárij giedajda vatteduvvá.</verse>
          <verse number="46" Tjuodjánihtit, vuolggup. Muv biehtte dála boahtá.”</verse>
        </section>
        <section title="Jesus giddiduvvá" 
          <verse number="47" Gå Jesus ájn lij sárnnomin, de Judas, lågenanguoktásis akta, bådij ja fáronis lij stuorra almasjvehka svierde ja räjvvamsoappe giedan. Rájaduvvam lidjin alemushärrájs ja álmmuga boarrásijs.</verse>
          <verse number="48" Biehtte lij såbadam sidjij dáv merkav vuosedit: ”Gev tjulestav, sån le. Giddijihtit suv.”</verse>
          <verse number="49" Ja de njuolgga Jesusa lusi manáj, buorástahtij suv rábbi javla, ja suv tjulestij.</verse>
          <verse number="50" Jesus sunji javlaj: ”Venagam, de le dahkam mav galggi.” Jesusij de njåmmun ja válldin suv gitta.</verse>
          <verse number="51" Sijájs akta, guhti Jesusav lij tjuovvum, giedav bajedij, svierdes råhttij ja alemushärrá dievnárav räjvvalij ja sujsta bieljev tjuolastij.</verse>
          <verse number="52" Jesus de sunji javlaj: ”Tságe svärdát dåhppåsis. Gájka gudi svierdev råhttiji, gådduji svärddáj.</verse>
          <verse number="53" I gus jáhke, jus doarjjagav Áhtjestam sihtat luluv, de luluj dakkavidi ieŋŋgilijs lågenanguokta legijåvnå munji viehkken rádjat?</verse>
          <verse number="54" Valla gåktu de ålliduvvat lulun tjáluga ma tjielggiji návti viertti sjaddat?”</verse>
          <verse number="55" Daŋga bále Jesus almasjvehkaj javlaj: ”Degu rievvára vuosstij lihpit svierdij ja såppij vuolggám muv gidditjit. Juohkka biejve tiemmpelin tjåhkkåhiv ja åhpadiv valla dalloj ejda munji njoamo.</verse>
          <verse number="56" Valla divna dát sjattaj vaj profehtaj tjáluga lulun ålliduvvat.” Åhpadisålmmåjs gájka de suv guodin ja báhtarin.</verse>
        </section>
        <section title="Jesus ráde åvdån" 
          <verse number="57" Gudi Jesusav lidjin giddim, vuolgadin suv alemushärrá Kajafasa åvddåj, gen lusi tjálukoahppása ja boarrása lidjin tjåhkanam.</verse>
          <verse number="58" Petrus Jesusav mälggadis tjuovoj, gitta alemushärrá laddnáj. Dan sjaljon dievnárij sähkáj tjåhkkidij gehtjatjit gåktu dal manná.</verse>
          <verse number="59" Alemushärrá ja ålles ráde gähttjaladdin vierrevihtanasstemav Jesusa vuosstij åhtsåt jábmemij suv duobbmitjit.</verse>
          <verse number="60" Valla ettjin vuorbástuvá ihka ålos vierrevihtanasstemijt buktin. Vijmak guovtes bådijga</verse>
          <verse number="61" gudi duodastijga suv javllam: ”Máhtáv Jubmela tiemmpelav gajkkot ja gålmån biejven vasten tsieggit.”</verse>
          <verse number="62" Alemushärrá de tjuodtjelij ja gatjádij: ”Ij gus dujna le migek sijá guoddalimijda vásstádussan?”</verse>
          <verse number="63" Valla Jesus lij sjávo. Alemushärrá de javlaj: ”Ielle Jubmela baktu duv vuornádav midjij sárnnot: Le gus dån Messias, Jubmela Bárnne?”</verse>
          <verse number="64" Jesus vásstedij: ”Iesj ham dav javlli. Valla didjij javlav: Dássta duohku vuojnitjihpit Almatjabárnev Fámo oalges bielen tjåhkkåhime ja alme balvaj nanna boahtemin.”</verse>
          <verse number="65" Alemushärrá de biktasijdes gajkudij ja javlaj: ”Álbedam le. Mij ávkijt dal vihtanij? Ietja álbedusáv lihpit gullam.</verse>
          <verse number="66" Majt javllabihtit?” Vásstedin: ”Sån le jábmemoasse.”</verse>
          <verse number="67" Muohtuj suv de tjålggin ja tjårmmin, ja muhtema suv muohtuj aj spähkkun</verse>
          <verse number="68" ja javllin: ”Vuoseda ietjat profehtan, Messias: Guhtis duv tjårmmådij?”</verse>
        </section>
        <section title="Petrus Jesusav vuornnu" 
          <verse number="69" Petrus lij ålggon sjaljon tjåhkkåhime. Muhtem därnno suv lusi bådij ja javlaj: ”Dån aj lidji aktan Jesusijn, galileagijn.”</verse>
          <verse number="70" Valla Petrus gájkaj guládijn vuornoj ja javlaj: ”Iv dádjada man birra ságasta.”</verse>
          <verse number="71" Gå uksaj manáj, de nubbe nissun suv ájtsaj ja javlaj sidjij bájkenis: ”Duot almasj lij aktan Jesusijn Nasaretas.”</verse>
          <verse number="72" Petrus nuppádis vuorno javlaj: ”Iv dav almatjav dåbdå.”</verse>
          <verse number="73" Gudi danna lidjin tjuodtjomin dasten båhtalin Petrusa lusi ja javllin: ”Dån le galla sijájs akta, gullu ham hållamvuoges.”</verse>
          <verse number="74" De garrodij ja nannij: ”Iv dav almatjav dåbdå.” Daŋga båttå åresvuonntsá tjuojaj.</verse>
          <verse number="75" Petrus de Jesusa sárnnomav mujttáj: ”Åvddål gå åresvuonntsá tjuodjá, de gålmmi muv vuornáda”, ja ármet tjiero ålgus manáj.</verse>
        </section>
      </chapter>
      <chapter title="27. kap." 
        <section title="Jesus Pilatusa åvdån" 
          <verse number="1" Idedis gájkka alemushärrá ja álmmuga boarrása rádudaddin gähttjalit Jesusav hekkaduhttet.</verse>
          <verse number="2" Suv tjanádahttin ja ednamhärrá Pilatusa hállduj vuolgadin.</verse>
          <verse number="3" Gå Judas, guhti suv biehtij, vuojnij Jesusav duobbmidallam, de sáŋardij, ja vattij alemushärrájda ja boarrásijda gålmmålåk silbbabiedniga ruoptus</verse>
          <verse number="4" ja javlaj: ”Suttov dahkiv gå vigedis varáv biehttiv.” Vásstedin: ”Ij gåjt de midjij guoska. Ietjat ássje le dat.”</verse>
          <verse number="5" Biednigijt de bálkestij tiemmpela sisi, gájdaj dassta ja ietjas hartsastij.</verse>
          <verse number="6" Alemushärrá de biednigijt válldin ja javllin: ”Dájt ij le loahpe värrogisstuj biedjat dajna gå varrabiedniga li.”</verse>
          <verse number="7" Ja de rádudaddin daj biednigij farra Rájrrelihttedahkke bäldov oasstet abmasij hávddádimsadjen.</verse>
          <verse number="8" Dan diehti dat bälldo vilá uddnik Varrabälldon gåhtjoduvvá.</verse>
          <verse number="9" Nåv ålliduváj mav profehta Jeremia lij javllam: Válldin gålmmålåk silbbabiedniga, majt muhtem israelaga lidjin dan almatja hadden biedjam,</verse>
          <verse number="10" ja Rájrrelihttedahkke bäldov daj oasstin, nåv gåktu Härrá lij muv gåhttjum.</verse>
          <verse number="11" Jesusav dal ednamhärrá åvddåj vuolgadin. Ja ednamhärrá sujsta gatjádij: ”Le gus dån juvdáj gånågis?” Jesus vásstedij: ”Iesj ham dav javla.”</verse>
          <verse number="12" Valla gå alemushärrá ja boarrása suv guoddalin, de ittjij mavga tsuvkeda.</verse>
          <verse number="13" Pilatus de sujsta gatjádij: ”I gus gulá manen duv vigálattjan dahki?”</verse>
          <verse number="14" Valla ittjij bágok vássteda ja ednamhärrá harmmadit imájdaláj.</verse>
        </section>
        <section title="Barabbasav luojtti. Jesusav duobbmiji" 
          <verse number="15" Bassebálij ednamhärrá ábaj fáŋŋgagoades luojtij soabmásav gev álmmuk iesj sidáj.</verse>
          <verse number="16" Daj ájgij lij giddagisán dåbdos fáŋŋga gen namma lij Jesus Barabbas.</verse>
          <verse number="17" Gå álmmuk dal lij tjoahken, de Pilatus gatjádij: ”Goappáv sihtabihtit muv luojttet, Jesus Barabbasav vaj Jesusav gev Messiasin gåhttju?”</verse>
          <verse number="18" Diedij udnodisvuodas lidjin Jesusav suv hállduj vaddám.</verse>
          <verse number="19" Gå Pilatus lij duobmárståvlån tjåhkkåhime, de áhkástis dát sáhka bådij: ”Allu då dån val dale dan rievtesferduk ålmmåj sehkanu. Vásse ijá niegon suv diehti tjárádalliv.”</verse>
          <verse number="20" Valla alemushärrá ja boarrása hoalájdahttin álmmugav sihtat Barabbasav luojttet ja Jesusav gåddet.</verse>
          <verse number="21" Gå ednamhärrá sijás gatjádij: ”Goappáv sunnus sihtabihtit luojttet?”, de vásstedin: ”Barabbasav.”</verse>
          <verse number="22" Pilatus de gatjádij: ”Majt de Jesusijn, gev Messiasin gåhttju? ”Gájka vásstedin: ”Ruossinávlli suv!”</verse>
          <verse number="23" Gatjádij: ”Majt bahájt le dahkam?” Valla ájn tjavgabut tjuorvvun: ”Ruossinávlli suv!”</verse>
          <verse number="24" Gå Pilatus vuojnij ittjij mavga lijssi dahkat ájnat stuojmme bus värránij, de váldij tjátjev ja giedajdis almatjij vuojnedijn basáj ja javlaj: ”Mån lev dán ålmmå varraj vigedibme. Sjaddus ietjada ássjen.”</verse>
          <verse number="25" Valla ålles álmmuk tjuorvvogådij: ”Båhtus suv varra mijá ja mijá mánáj badjel.”</verse>
          <verse number="26" De Barabbasav luojtij, valla Jesusav ruosskidahtij ja vattij suv ruossinávlliduvátjit.</verse>
        </section>
        <section title="Doarroålmmå Jesusav bilkkedi" 
          <verse number="27" Ednamhärrá doarroålmmå de suv vuolgadin laddnáj ja gájkka vávtajt suv birra tjoahkkijin.</verse>
          <verse number="28" Nuollin sujsta biktasijt ja ruoppsis doarroålgoldisgárvvuj suv gárvodin,</verse>
          <verse number="29" ja tjiesskislánjátjijs kråvnåv suv oajvváj bárddin ja soappev suv oalges giehtaj biedjin. Buolvatjij nali suv åvddåj luojttádin ja bilkkeda javllin: ”Buoris dunji, juvdáj gånågis.”</verse>
          <verse number="30" Suv tjålggin, soappev doahppijin ja oajvváj tjasskin.</verse>
          <verse number="31" Gå lidjin bilkkedimes häjttám, de doarroålgoldisgárvov sujsta nuollin ja ietjas biktasijda vas gárvodin. Ja de ruossinávlliduvátjit suv vuolgadin.</verse>
        </section>
        <section title="Ruossinávllim" 
          <verse number="32" Dåhku váttsedijn gávnadin soames Simonnamák almatjijn guhti lij Kyrenes ja suv nággidin Jesusa ruossav guoddet.</verse>
          <verse number="33" Gå de jåvsådin muhtem sadjáj mav Golgotan gåhttju, mij merkaj Skuvrre,</verse>
          <verse number="34" de vaddin sunji vijnav masi sáhpev segadam lidjin. Valla gå dassta lij jugestam, de ittjij dasti juhkat sidá.</verse>
          <verse number="35" Suv ruossinávllim, de gaskanisá suv biktasijt vuorbbádin,</verse>
          <verse number="36" ja de dasi tjåhkkidin suv váksjutjit.</verse>
          <verse number="37" Suv oajve bajelt lidjin guoddalimtjállagav biedjam: Dát le Jesus, juvdáj gånågis.</verse>
          <verse number="38" Guokta rievvára sujna aktan ruossinávllijin, nuppev suv oalges bälláj ja nuppev gåro.</verse>
          <verse number="39" Gudi vásuk vádtsin bilkkedin suv, oajvev risstijin</verse>
          <verse number="40" ja javllin: ”Guhti tiemmpelav gajko ja gålmån biejven vas tsieggi, gájo dal ietjat, ja luojttáda ruossas - jus le Jubmela Bárnne.”</verse>
          <verse number="41" Alemushärrá, tjálukoahppása ja boarrása suv aj bilkkedin ja javllin:</verse>
          <verse number="42" ”Iehtjádijt gåjt gájoj, ietjas gis ij. Jus le Israela gånågis, luojttádis ruossas, de sunji jáhkkep.</verse>
          <verse number="43" Jubmelij sån åssku ja de dal Jubmel suv gádjus, jus suv ähttsá. Le ham javllam sån le Jubmela Bárnne.”</verse>
          <verse number="44" Duo guokta rievvára, gudi sujna aktan ruossinávlliduvájga aj suv dan láhkáj bilkkedijga.</verse>
        </section>
        <section title="Jesusa jábmem" 
          <verse number="45" Gudát tijma bájken ålles ednam sjevnjudij, ja sjievnnjet avtsát tijma rádjáj bisoj.</verse>
          <verse number="46" Avtsát tijma bájken Jesus jieddnát tjuorvvij: ”Eli, Eli, lema sabaktani?” (dat le: Muv Jubmel, muv Jubmel, manen le muv guodám?)</verse>
          <verse number="47" Muhtema gudi danna lidjin tjuodtjomin dav gullin ja de javllin: ”Eliav tjuorvvu.”</verse>
          <verse number="48" Sijás akta suv lusi viehkalij, váldij sváhpav ja suvra vijnas dav dievdij, ja de dav soabbegähtjáj biejaj sunji juhkusin.</verse>
          <verse number="49" Valla iehtjáda javllin: ”Vuojnos jus Elia boahtá suv gájutjit.”</verse>
          <verse number="50" Valla Jesus vadi jieddnát tjuorvvij, ja de vuojŋŋamav luojtij.</verse>
          <verse number="51" Dalloj de tiempellåvda guovte bähkkáj gajkkusij, badjerabdas gitta vuollerabddaj. Ednam skielbbij ja bávte luoddodin,</verse>
          <verse number="52" ja hávde rahpasin. Ållo oaddám ájllisij rubmaha tjuottjeldahteduvvin,</verse>
          <verse number="53" ja suv tjuodtjelime maŋŋel hávdijdisá guodin ja mannin ájlis stádaj gånnå ållusa sijáv vuojnnin.</verse>
          <verse number="54" Valla gå doarrooajvve ja nuppe Jesusav váksjumin ednamskielbbimav vuojnnin ja dav mij sjattaj, de balládin ja javllin: ”Dát ålmåj lij de duodaj Jubmela Bárnne.”</verse>
          <verse number="55" Duobbelattjan lidjin aj ållo nissuna gähttjamin. Sij lidjin Jesusav Galilea rájes tjuovudam ja dievnnum,</verse>
          <verse number="56" ja sijá siegen lidjin Maria Magdalas ja Maria, Jakoba ja Josefa ieddne, ja de Sebedaiosa bárnitjij ieddne.</verse>
        </section>
        <section title="Hávddádibme" 
          <verse number="57" Iehkedis bådij boandás Josefnamák ålmåj, guhti lij Arimataias ja lij aj Jesusa åhpadisålmmån sjaddam.</verse>
          <verse number="58" Sån manáj Pilatusa lusi Jesusa rubmahav ánutjit. Pilatus de gåhtjoj dav sunji vaddet,</verse>
          <verse number="59" ja Josef rubmahav váldij, rájnna lijnij sisi dav giesaj</verse>
          <verse number="60" ja biejaj ådå hávddáj mav allasis lij báktáj tjuoladam. Jållerdij stuorra giergev hávde rájge åvddåj ja dassta vuolgij.</verse>
          <verse number="61" Maria Magdalas ja nubbe Maria lijga danna hávde buohta tjåhkkåhime.</verse>
          <verse number="62" Nuppe biejve - gárvedimbiejve maŋŋela - mannin alemushärrá ja farisea Pilatusa lusi</verse>
          <verse number="63" ja javllin: ”Härrá, huomahijma majt duot tjáddjididdje javlaj gå ájn lij viesso: ’Gålmå biejve duogen tjuodtjelav.’</verse>
          <verse number="64" Gåhtjo dan diehti hávdev gålmmå biejve váttugit gähttjat vaj åhpadisålmmå e besa suv suoládit ja álmmugij javllat sån le jábbmegij lussta tjuodtjelam. De dát maŋemus tjáddjidibme sjaddá vuostatjis värábun.”</verse>
          <verse number="65" Pilatus vásstedij: ”Dála li didjij vávta. Mannit hávdev gáhttitjit nåv buoret gå máhttebihtit.”</verse>
          <verse number="66" Sij de mannin dav gáhttitjit. Gärggáj sinidagáv biedjin ja vávtajt hávde ålggolij.</verse>
        </section>
      </chapter>
      <chapter title="28. kap." 
        <section title="Nissuna hávde guoran" 
          <verse number="1" Gå sábbát lij vássám ja vahko vuostasj biejvve sjuoludij, bådijga Maria Magdalas ja nubbe Maria hávdev gehtjatjit.</verse>
          <verse number="2" Ednam ráda skielbbigådij, dajna gå Härrá ieŋŋgil almes luojttádij, manáj hávddáj ja dassta giergev jållerdij ja dan nali tjåhkkidij.</verse>
          <verse number="3" Nähkos lij eldagisá muoduk ja gárvo muohtavielggada lidjin.</verse>
          <verse number="4" Vávta sujsta balos skielbbijin ja ravggin degu jábmám.</verse>
          <verse number="5" Valla ieŋŋgil nissunijda sárnnogådij: ”Alle balá. Diedáv åhtsåmin lihppe Jesusav gev ruossinávllijin.</verse>
          <verse number="6" Sån ij le dánna, tjuodtjelam le nåv gåk hålaj. Boahtte gähttje gånnå vellahij.</verse>
          <verse number="7" Gáhttje åhpadisålmmåjis lusi ja giehtto suv tjuodtjelam ja sån manná dal Galileaj dijá åvdån. Dåppe suv vuojnnebihtit. De dal dunnuj lev dav javllam.”</verse>
          <verse number="8" Hávdes balos gáhtjadijga ja ávos suv åhpadisålmmåjda dav giehtutjit.</verse>
          <verse number="9" Jesus de sunnu åvdålt bådij ja buorástahtij. Såj luojttádijga suv juolgijt fármastittjat ja guddnedatjájga suv.</verse>
          <verse number="10" Valla Jesus sunnuj javlaj: ”Alle balá. Manne vieljajdam gåhttjo Galileaj vuolgget. Dåppe muv vuojnitji.”</verse>
          <verse number="11" Gå nissuna ájn manojn lijga, de vávtajs muhtema stádaj båhtin ja alemushärrájda divna dájt ságajt subtsastin.</verse>
          <verse number="12" Alemushärrá boarrásij rádudaddin, ja de doarroålmmåjda biednigijs ednagav vaddin javla:</verse>
          <verse number="13" ”Javllit suv åhpadisålmmå iján båhtin ja dijá oadedijn suv suoládin.</verse>
          <verse number="14" Jus ednamhärrá dav gullá, de sujna ságastittjap vaj ráfen bállibihtit.”</verse>
          <verse number="15" Doarroålmmå biednigijt válldin ja dahkin nåvti gåktu gåhtjoduvvin. De dát sáhka oabllánij juvdáj gaskan gitta dán bäjvváj.</verse>
        </section>
        <section title="Rájadusgåhttjom" 
          <verse number="16" Lågenanakta åhpadisålmmå Galileaj vuolggin, dan várráj gåsi Jesus lij gåhttjum sijáv mannat.</verse>
          <verse number="17" Gå suv danna ájttsin de luojttádin suv guddnedittjat, valla muhtema juorruladdin.</verse>
          <verse number="18" Jesus de sijá åvddåj låjdåstij ja sidjij sárnoj: ”Munji le gájkka fábmo almen ja ednamin vatteduvvam.</verse>
          <verse number="19" Mannit dan diehti gájkajt álmmugijt åhpadisålmmån dagátjit: gástadihtit sijáv Áhtje ja Bárne ja ájlis Vuojŋŋanisá namán</verse>
          <verse number="20" ja åhpadihtit sijáv gájkka mujsta vaddem budájt anodit. Ja mån lev dijá lunna gájkajt biejvijt gitta värálda nåhkåmij.”</verse>
        </section>
      </chapter>
    </book>
    <book title="Markusa evangelium" 
      <chapter title="1. kap." 
        <section title="Johannes gástadiddje" 
          <verse number="1" Jesus Kristusa, Jubmela Bárne, ávvosága álggo.</verse>
          <verse number="2" Nåv gåktu profehta Jesaja le tjállám: Gehtja, rájav muv sáhkaguoddev duv åvdån gäjnov gárvedittjat.</verse>
          <verse number="3" Tjuorvvo jiedna åjdåmiehtsen gullu: Gárvedihtit Härrá gäjnov, njuolggijihtit suv bálggájt.</verse>
          <verse number="4" Nåvti Johannes gástadiddje åjdåmiehtsen suttoj ándagisluojttemav sárnnedatjáj, buorádusá ja gástadusá baktu.</verse>
          <verse number="5" Suv lusi almatja åbbå Judeas ja Jerusalemis båhtalin ja suttojdisá dåbdåstin, ja Jordanänon sijáv gástadij.</verse>
          <verse number="6" Johannesin lidjin biktasa kamelaguolgajs ja liertteavve ålema birra, ja rássegahpanijt ja miehttsemiedav sån båråj.</verse>
          <verse number="7" Sárnnedij: ”Guhti muv maŋŋela boahtá le mujsta gievrap, ja mån iv le árvvogis gåbbmidit sujsta gámagartsajt nuolatjit.</verse>
          <verse number="8" Tjátjijn lev dijáv gástadam, ájlis Vuojŋŋanisájn sån dijáv gástat.”</verse>
        </section>
        <section title="Jesusa gástadus" 
          <verse number="9" Daj biejvij Jesus Nasaretas, Galileas bådij, ja Johannes suv Jordanänon gástadij.</verse>
          <verse number="10" Gáddáj lávkkidijn Jesus vuojnij almev rahpasime ja Vuojŋŋanisáv duvvon suv nali luojttádime.</verse>
          <verse number="11" Ja almes jiedna gulluj: ”Dån le muv iehttselis ja Bárnnám gärrásamos.”</verse>
        </section>
        <section title="Jesus gähttjaluvvá" 
          <verse number="12" Vuojŋŋanis Jesusav åjdåmähttsáj rájaj,</verse>
          <verse number="13" ja åjdåmiehtsen lij nielljalåk biejve ja Sáhtánis gähttjaluváj. Urudisáj siegen viesoj, ja ieŋŋgila suv dievnastin.</verse>
        </section>
        <section title="Jesus Galilean" 
          <verse number="14" Gå Johannes lij fáŋŋgagoahtáj bálkestuvvam, de Jesus Galileaj bådij ja Jubmela evangeliumav sárnnedij</verse>
          <verse number="15" ja javlaj: ”Ájgge le ållånam, Jubmela rijkka le lahka. Dahkit buorádusáv ja jáhkkit evangeliumij.”</verse>
        </section>
        <section title="Vuostasj åhpadisålmmå" 
          <verse number="16" Vádtsemin Galileajávrregáttev, Jesus ájtsaj vieljatjijt, Simonav ja Andreasav, jávrregátten viermijt suohppomin. Guollebivdde såj lijga.</verse>
          <verse number="17" Jesus sunnuj javlaj: ”Tjuovvolihtte muv, de almasjbivdden dunnuv dagáv”,</verse>
          <verse number="18" ja dalága viermijdiska dasi guodijga ja tjuovvolijga suv.</verse>
          <verse number="19" Duobbelattjan vádtsemin, Jesus ájtsaj Jakobav, Sebedaiosa bárnev, ja suv vieljav, Johannesav, vadnasin viermijt gálggamin.</verse>
          <verse number="20" Gåhtjoj sunnuv boahtet, ja guodijga áhtjeska Sebedaiosav ja suv vegav vadnasij, ja Jesusav tjuovvolijga.</verse>
        </section>
        <section title="Kafarnauma synagogan" 
          <verse number="21" Båhtin Kafarnaumij, ja sábbádin Jesus synagogaj manáj åhpadittjat.</verse>
          <verse number="22" Suv åhpadusás gájka alvaduvvin, danen gå fámujn åhpadij, ittjij tjálukoahppásij láhkáj.</verse>
          <verse number="23" Synagogan lij ålmåj, guhti bahás vuojŋŋanisás vájvástuváj, ja sån ruodjagådij:</verse>
          <verse number="24" ”Majdis dån mijájn, Jesus Nasaretas? Le gus boahtám mijáv oajtátjit? Diedáv guhti dån le, Jubmela ájlis.”</verse>
          <verse number="25" Valla Jesus sunji sjierggij: ”Sjávot! Gájda sujsta!”</verse>
          <verse number="26" Bahás vuojŋŋanis ålmmåv de riestij, giljádij ja sujsta gájdaj.</verse>
          <verse number="27" Gájka alvaduvvin ja nubbe nuppes gatjádahtjin: ”Mij le dát? Ådå åhpadusá fábmo bágoj duogen! Tjabu bahás vuojŋŋanisájt gåhttju ja suv jegadi.”</verse>
          <verse number="28" Ja de sáhka suv birra dalága åbbå Galilean gullugådij.</verse>
        </section>
        <section title="Jesus buoret Simona vuodnámav ja ietjá skihppijt" 
          <verse number="29" Synagogas Simona ja Andreasa viessuj mannin aktan Jakobijn ja Johannesijn.</verse>
          <verse number="30" Simona vuonev lij feberis vällahime, ja dáv sij dalága Jesusij giehttun.</verse>
          <verse number="31" Nissuna lusi manáj, váldij suv giedas ja tjuottjeldahtij suv. Feber suv luojtij ja sijáv dievnastij.</verse>
          <verse number="32" Gå iehkeduváj, buktin suv lusi skihppijt ja gájkajt, gudi bahás vuojŋŋanisájs vájvástuvvin.</verse>
          <verse number="33" Ja åbbå stáda almatja lidjin uvsa ålggolij tjåhkanam.</verse>
          <verse number="34" Sån buoredij ållusav, gudi moattelágásj dávdajs vájvástuvvin ja edna bahás vuojŋŋanisáv rájadij. Valla buorgguj bahás vuojŋŋanisájt hållamis, danen gå diehtin guhti sån lij.</verse>
        </section>
        <section title="Ávtas sajen" 
          <verse number="35" Árradisán maŋep biejve, gå ájn lij sjävnnjat, de Jesus dassta vuolgij ja manáj ávtas sadjáj ja dåppe råhkådaláj.</verse>
          <verse number="36" Simon ja sij suv fáron, suv maŋŋáj gáhtjadin,</verse>
          <verse number="37" ja gå suv gávnnin, de javllin: ”Gájka li duv åhtsåmin.”</verse>
          <verse number="38" Jesus vásstedij: ”Mannup ietjá guovlluj, sijdajda dán birrusin, vaj dåppe aj besav sárnnedit. Dan diehti lev diehki boahtám.”</verse>
          <verse number="39" Vájaldime åbbå Galileav, synagogajn sárnnedij ja bahás vuojŋŋanisájt vuodjelij.</verse>
        </section>
        <section title="Spihtálasj rájnan sjaddá" 
          <verse number="40" Jesusa lusi muhtem spihtálasj bådij, suv åvddåj buolvatjij nali luojttádij ja javlaj: ”Jus sidá, de rájnan muv dagá.”</verse>
          <verse number="41" Jesus suv suttalusjáj, giedas gálggij, duohtastij suv ja javlaj: ”Sidáv. Sjatta rájnan!”</verse>
          <verse number="42" Dalága spihtálasjvuohta ålmmåv luojtij ja rájnan sjattaj.</verse>
          <verse number="43" Jesus suv ietjas lussta rájaj ja garrasit sunji javlaj:</verse>
          <verse number="44" ”Ale aktasik majdik moalge, valla maná vuoseda ietjat härráj ja ietjat rájnnanime åvdås vatte värov, mav Moses le mierredam almatjijda vihtanussan.”</verse>
          <verse number="45" Valla ålmåj manáj dassta ja gájkajda dav ságav giehttogådij. Jesus ittjij dasti máhte bihko avtak stádaj mannat, ájnat ávtas sajijda ganugij. Ja juohkka guovlos almatja suv lusi båhtalin.</verse>
        </section>
      </chapter>
      <chapter title="2. kap." 
        <section title="Jesus gállnam ålmmåv Kafarnaumin buoret" 
          <verse number="1" Soames biejve maŋŋela Jesus Kafarnaumij máhtsaj ja diehtusij bådij sån lij sijdanis.</verse>
          <verse number="2" Almatjijs nåv ålos tjåhkanin vaj ettjin sisi, ettjin ga uvsa ålggolij tjárga, ja sån bágov sijájda sárnnedij.</verse>
          <verse number="3" De båhtin nieljes suv lusi gállnam ålmmåv guotte.</verse>
          <verse number="4" Almasjvegas ettjin sujna Jesusa åvddåj besa. De rájgev dahkin huodnahij suv bajelt, ja rájggerájge luojttin gállnam ålmmåv látjon vällahime.</verse>
          <verse number="5" Gå Jesus sijá jáhkov vuojnij, de gállnam ålmmåj javlaj: ”Bárnnám, duv sutto li ándagis luojteduvvam.”</verse>
          <verse number="6" Muhtem tjálukoahppása danna tjåhkkåhime aktu allasisá ájádallin:</verse>
          <verse number="7" ”Gåktus náv máhttá hållat? Sån ham Jubmelav bilkket. Guhtis suttojt máhttá ándagis luojttet ietján gå Jubmel?”</verse>
          <verse number="8" Jesus vuojŋŋanisánis sijá ájádusájt árvvedij ja javlaj: ”Manen náv vájmojnihtte ájádallabihtit?</verse>
          <verse number="9" Goabbá le álkkep, gállnam ålmmåj javllat: Duv sutto li ándagis luojteduvvam, vaj: Tjuodtjela, válde látjut ja vádtsá? 10/11 Valla didjij diehton, Almatjabárnen le fábmo dán ednamin suttojt ándagis luojtátjit, de dunji javlav” - ja dáv de gállnam ålmmåj hålaj - ”tjuodtjela, válde látjut ja máhtsa sijddasit.”</verse>
          <verse number="12" Ja ålmåj tjuodtjelij, látjos dalága váldij ja gájkaj vuojnedijn ålgus manáj. Gájka de alvaduvvin, hievedin Jubmelav ja javllin: ”Dakkirav ep le goassak vuojnnám!”</verse>
        </section>
        <section title="Tullár Levi gåhtjudallá" 
          <verse number="13" Jesus de jávrregáttev vas vádtsáj. Almasjvehka suv lusi bådij, ja Jesus sijáv åhpadij.</verse>
          <verse number="14" Daggu váttsedijn ájtsaj Leviv, Alfaiosa bárnev, tullahuodnaha ålggolin tjåhkkåhime, ja sunji javlaj: ”Tjuovvola muv!” Ja Levi tjuodtjelij tjuovvolittjat.</verse>
          <verse number="15" Gå Jesus lij Levi guossen, de tullárijs ja suddárijs lidjin ålos bievddegátten vällahime sujna ja suv åhpadisålmmåj. Ålos vuojn suv lidjin tjuovudime.</verse>
          <verse number="16" Gå fariseaj tjálukoahppása ájttsin suv suddárij ja tullárij siegen bårråmin, de suv åhpadisålmmåjda javllin: ”Tullárij ja suddárij siegen gus bårrå?”</verse>
          <verse number="17" Jesus dav guláj ja javlaj: ”Hebulattja e dálkudiddjev dárbaha, ájnat skihppe. Iv le boahtám rievtesferdugijt gåhtjutjit, ájnat suddárijt.”</verse>
        </section>
        <section title="Hedjaguossijn älle fásto" 
          <verse number="18" Johannesa åhpadisålmmåjn ja fariseajn lidjin fásto. De muhtema båhtin sujsta gatjádittjat: ”Man diehti Johannesa åhpadisålmmå ja fariseaj åhpadisålmmå fásstudi, valla duv åhpadisålmmå e?”</verse>
          <verse number="19" Jesus vásstedij: ”E gåjt dal hedjaguosse fásstudittja gå irgge le sijá lunna? Guhkev irggesa le sijá lunna, de e fásstuda.</verse>
          <verse number="20" Valla ájgge så bådisj gå irgge sijá lussta váldeduvvá, ja gå dat biejvve ållån de siján li fásto.</verse>
          <verse number="21" Aktak ij duohppik duoggŋasav oabme biktasij goaro. De ham ådå duogŋas oabme biktasis biehkev gajket ja stuoráp rájgev dahká.</verse>
          <verse number="22" Aktak ij varás vijnav oabme vijnnavuossajda dievde, danen gå vijnna vuossajt luoddot, ja goappátjagá vijnna ja vuossa bäjsstuba. Varás vijnav ådå vuossajda gurggal.”</verse>
        </section>
        <section title="Sábbáda härrá" 
          <verse number="23" Muhtem sábbáda Jesus lij gårnnebäldov vádtsemin, ja suv åhpadisålmmå gårnneåjvijt bahkegåhtin.</verse>
          <verse number="24" De farisea sunji javllin: ”Manen dahki masi sábbádin ij le loahpe?”</verse>
          <verse number="25" Sån vásstedij: ”Ejda gus goassak lågå mav David dagáj gå ålmmåjis nälggáj ja siján ij lim biebbmo?</verse>
          <verse number="26" Na Jubmela viessuj tjáŋaj - dalloj Evjatar lij alemushärrán - ja gehtjadimlájbijt båråj majs e iehtjáda gå härrá oattjo bårråt. Juogadij aj sidjij, gudi suv fáron lidjin.”</verse>
          <verse number="27" Ja Jesus sidjij javlaj: ”Sábbát almatja diehti sjattaj, ittjij almasj sábbáda diehti.</verse>
          <verse number="28" Dajna Almatjabárnne aj le sábbáda härrá.”</verse>
        </section>
      </chapter>
      <chapter title="3. kap." 
        <section title="Ålmåj gállnam giedajn" 
          <verse number="1" Jesus vas synagogaj manáj ja dåppe lij ålmåj, gänna lij gállnam giehta.</verse>
          <verse number="2" Váksjudin Jesusav gehtjatjit, jus ålmmåv sábbádin buoret; sihtin vuojn guoddalimoarev suv vuosstij.</verse>
          <verse number="3" Sån javlaj ålmmåj gállnam giedajn: ”Tjuodtjela boade diehki.”</verse>
          <verse number="4" De sijás gatjádij: ”Masi le sábbádin loahpe, buorijt vaj bahájt dahkat, hekkajt gádjot vaj håhkkidit?” Ettjin majdik moalgeda.</verse>
          <verse number="5" Suhtujn ja mårijn sidjij gehtjaj sijá garra vájmoj diehti. Ja ålmmåj javlaj: ”Gálggi giedat.” Ålmåj giedas gálggij, ja giehta buorránij.</verse>
          <verse number="6" Valla farisea mannin ålgus ja dalága rádedahtjin Herodesa bällásattjaj gåktu Jesusav gádodit.</verse>
        </section>
        <section title="Almasjvehka jávrregátten" 
          <verse number="7" Jesus jávrregátte guovlluj vuolgij aktan åhpadisålmmåjis. Almasjvehka Galileas suv tjuovvolij, valla Judeas,</verse>
          <verse number="8" Jerusalemis ja Idumeas aj. Jordanäno nuppet bieles ja Tyrosa ja Sidona dáfojs aj slåhttå suv lusi bådij, suv dagoj birra gullam.</verse>
          <verse number="9" Åhpadisålmmåjdis gåhtjoj sunji vadnasav ássat, vaj almasjvega nággimis bässá.</verse>
          <verse number="10" Moaddásijt lij buoredam, ja de dal gájka, gudi vigijs vájvástuvvin, nårrin Jesusa lusi suv duohtastittjat.</verse>
          <verse number="11" Ja gå bahás vuojŋŋanisá suv vuojnnin, de suv åvddåj tjuorvo luojttádin: ”Dån le Jubmela Bárnne.”</verse>
          <verse number="12" Valla rábmásit sijájt buorgguj iktemis guhti lij.</verse>
        </section>
        <section title="Jesus lågenanguoktásav vállji" 
          <verse number="13" Jesus de várráj goarrij ja gåhtjoj ietjas lusi gejt lij válljim, ja sij båhtin suv lusi.</verse>
          <verse number="14" Lågenanguoktásav válljij ietjas tjuovutjit ja maŋŋela sijáv ájgoj sárnnedittjat rádjat</verse>
          <verse number="15" ja fámujn bahás vuojŋŋanisájt vuodjelittjat.</verse>
          <verse number="16" Ja válljim lågenanguoktása lidjin: Simon, gesi vattij namáv Petrus,</verse>
          <verse number="17" Sebedaiosa bárnne Jakob ja Jakoba viellja Johannes, gejda vattij namáv Boanerges, mij le ’Átjá bárne’,</verse>
          <verse number="18" ja de vil Andreas, Filippos, Bartolomaios, Matteus, Tomas, Alfaiosa bárnne Jakob, Taddaios, Simon Kananaios,</verse>
          <verse number="19" ja Judas Iskariot guhti Jesusav biehtij.</verse>
        </section>
        <section title="Jesus bahás vuojŋŋanisájt vuodjel Jubmela Vuojŋŋanisájn" 
          <verse number="20" Gå Jesus viessusis bådij, de almatja vas tjåhkanin. Ittjij åhpadisålmmåj åbbånis båråtjit besa.</verse>
          <verse number="21" Suv biere dav gullin ja vuolggin suv viettjatjit; javllin mielajs lij.</verse>
          <verse number="22" Jerusalemis boahtám tjálukoahppása javllin sujna lij Beelsebul ja bahás vuojŋŋanisáj oajvemusá fámujn bahás vuojŋŋanisájt vuodjelij.</verse>
          <verse number="23" Gåhtjoj sijáv ietjas lusi ja sidjij muodulvisáj hålaj: ”Gåktus Sáhtán máhttá Sáhtánav vuodjelit?</verse>
          <verse number="24" Jus rijkka ij le avtat mielas, de rijkka ij biso.</verse>
          <verse number="25" Jus fuolkke ij le avtat mielas, de fuolkke ij biso.</verse>
          <verse number="26" Jus Sáhtán ietjas vuostelt ja soaggodahtjá, de ij biso, ájnat dåssjån.</verse>
          <verse number="27" Aktak ij máhte gievras ålmmå viessuj mannat sujsta åbmudagáv rievutjit, jus suv ij vuostak gitta tjaná; de esski bässá suv viessuj rievudalátjit.</verse>
          <verse number="28" Sáddnán, almatjijda gájkka sutto ja álbedusá ándagis luojteduvvi, vájku man láhkáj álbedi.</verse>
          <verse number="29" Valla sunji ij goassak ándagis luojteduvá, guhti ájlis Vuojŋŋanisáv álbet, ájnat siválattjan ihkeven sudduj bissu.”</verse>
          <verse number="30" Lidjin ham javllam sujna lij bahás vuojŋŋanis.</verse>
        </section>
        <section title="Jesusa fuolkke" 
          <verse number="31" Jesusa ieddne ja vielja de båhtin. Ålggolij ganugin ja gåhttjun suv boahtet.</verse>
          <verse number="32" Ållo almasj lij tjåhkkåhime suv birra ja sunji javllin: ”Äddnát ja vielja li dánna ålggolin duv åtson.”</verse>
          <verse number="33" Jesus vásstedij: ”Guhtis le muv ieddne ja gudi li muv vielja?”</verse>
          <verse number="34" Gehtjaj sidjij suv birra tjåhkkåhime ja javlaj: ”Dale muv ieddne ja muv vielja.</verse>
          <verse number="35" Guhti Jubmela sidodav dahká le muv viellja, oabbá ja ieddne.”</verse>
        </section>
      </chapter>
      <chapter title="4. kap." 
        <section title="Muodulvis sájo birra" 
          <verse number="1" Jesus vas jávrregátten åhpadatjáj. Ållusa suv birra tjåhkanin, ja danen vadnasij lávkkij ja gáddeguoran tjåhkkåhij, ja almatja gátten tjuodtjun.</verse>
          <verse number="2" Måttijn muodulvisájn sijáv åhpadij ja åhpadattijn javlaj:</verse>
          <verse number="3" ”Gullit! Ålmåj vuolgij sáddjitjit.</verse>
          <verse number="4" Sáddjidijn muhtem gårne rahtebälláj gahttjin ja låtte båhtin dajt båråtjit.</verse>
          <verse number="5" Muhtem gårne gärggás ednamij gahttjin, gånnå lij vádna mulldo, ja de dan asidis muldon ruvva ihtin.</verse>
          <verse number="6" Valla gå biejvve badjánij de buollin ja gållnin, danen gå ruohttsasahtá lidjin.</verse>
          <verse number="7" Muhtema tjiesskislánjátjij gasskaj gahttjin, ja tjiesskislánjátja sjaddin ja hávkkadin dajt, ettjin ga sjattov vatte.</verse>
          <verse number="8" Valla muhtem gårne buorre ednamij gahttjin, ihtin, sjaddin ja buorre sjattov vaddin. Vaddin gålmmålåge gärddáj, guhttalåge gärddáj ja tjuode gärddáj.”</verse>
          <verse number="9" Ja sån javlaj: ”Gänna li bielje, gulldalis.”</verse>
        </section>
        <section title="Muodulvisáj ulmme" 
          <verse number="10" Gå Jesus bátsij lågenanguoktásijn ja sijáj suv fáron, de sujsta muodulvisáj birra gatjádin.</verse>
          <verse number="11" Sån javlaj: ”Dij lihpit oadtjum diedov Jubmela rijka tjiegosvuoda birra, valla sidjij ålggolin, li dá dåssjå muodulvisá,</verse>
          <verse number="12" vaj sij tjalmijisá vuojnni, valla e huoman vuojne, ja bieljijisá gulli, valla e huoman dádjada, ja vaj e buorádusáv dagá jalik ándagisáv oattjo.”</verse>
        </section>
        <section title="Jesus tjielggi muodulvisáv sájo birra" 
          <verse number="13" Ja Jesus sidjij javlaj: ”Jus ehpit dáv muodulvisáv dádjada, gåktus de ietjá muodulvisájt dádjadihpit?</verse>
          <verse number="14" Báhko le majt ålmåj le sáddjimin.</verse>
          <verse number="15" Sájo rahtebällán li almatja gejda báhko sáddjiduvvá, valla jurra de bágov gullam, de Sáhtán boahtá váldátjit dav, mij le sidjij sáddjiduvvam</verse>
          <verse number="16" Gärggás ednama sájo li sij, gudi bágov gulli ja ávos dalága duosstu,</verse>
          <verse number="17" valla ruohttsasahtá muhtem ájgev val bissu; jus gierddamussaj ja doarrádallamij bágo diehti boadádalli, de dalága gahttji.</verse>
          <verse number="18" Iehtjádijda le sádjo tjiesskislánjátjij gasskaj gahttjam. Sij galla bágov gulli,</verse>
          <verse number="19" valla värálda mårråha, boanndudagá ja gájkka ietjálágásj gidodime bágov hávkkadi vaj sjattov ij vatte.</verse>
          <verse number="20" Valla gudi li sájov buorre ednamij duosstum, gulli bágov ja dav duosstu ja de sjattojt vaddi gålmmålåge gärddáj, guhttalåge gärddáj ja tjuode gärddáj.”</verse>
        </section>
        <section title="Muodulvis ginntala ja mihto birra" 
          <verse number="21" Ja Jesus sidjij javlaj: ”Aktak ij ginntalav mihttolihte jali beŋka vuolláj bieja, ájnat gintaljuolggáj.</verse>
          <verse number="22" Ij mige le tjiehkusin mij ij bigoduvá, ij ga mige tjiegaduvvam mij ij bihkusij boade.</verse>
          <verse number="23" Gänna li bielje, gulldalis.”</verse>
          <verse number="24" Ja sidjij javlaj: ”Gulldalihtit várrogit. Mihtujn majna ietja mihttibihtit, didjij mihttiduvvá, ja ájn vil ienebuv oattjotjihpit.</verse>
          <verse number="25" Danen gänna le, sån oadtju, gänna ij le, sujsta váldeduvvá aj dat mij sujna le.”</verse>
        </section>
        <section title="Muodulvis sjadde sájo birra" 
          <verse number="26" Ja Jesus javlaj: ”Jubmela rijkka le náv: ålmåj le ednamij sáddjim.</verse>
          <verse number="27" Sån oaddá ja badján, biejve ijá vássi ja sádjo ihtá ja sjaddá, iesj ij diede gåktu.</verse>
          <verse number="28" Ietjastis ednam sjattojt vaddá, vuostak hájkojt, de gårnneåjvijt, ja de láddam vejtav gårnneåjvijda.</verse>
          <verse number="29" Valla gå sjatto li láddam, de sån dalága tjuohpanijn boahtá, danen gå le tjuohppammuddo.”</verse>
        </section>
        <section title="Muodulvis senáhppagårne birra" 
          <verse number="30" Ja Jesus javlaj: ”Mij muodulvisájt Jubmela rijkav gåvvi?</verse>
          <verse number="31" Dat le senáhppagårne lágásj, mij sáddjidijn le dán värálda gájkka gårnijs unnemus,</verse>
          <verse number="32" valla gå sáddjiduvvam, de sjattov vuohtjá ja sjaddá gájkka ruddarásijs stuorábun ja oadtju nåv stuorra åvsijt vaj alme låtte biesijt máhtti dan sähkásij, dahkat.”</verse>
          <verse number="33" Måttijn dakkir muodulvisájn sidjij bágov sárnnedij, man guhkás dal buktin dádjadit.</verse>
          <verse number="34" Muodulvisáj val sidjij hålaj, valla gå sieddo åhpadisålmmåjis bátsij, de gájkka tjielggij.</verse>
        </section>
        <section title="Jesus biekkav sjávvunahttá" 
          <verse number="35" Iehkedis daŋga biejve Jesus sidjij javlaj: ”Mannup dal jávre nuppe bälláj.”</verse>
          <verse number="36" Almasjvegav guodin ja mannin vadnasijn, gånnå juo lij, ja ietjá vadnasa aj tjuovvolin.</verse>
          <verse number="37" De garrasit biekkastij ja báro vadnasa sisi släbbun ja vanás vargga vuolmmasij.</verse>
          <verse number="38" Jesus iesj lij maŋŋegähtjáj oaddám, oajvve oajvevuole nanna. Båktin suv ja javllin: ”Åhpadiddje, i gus berusta mij lip soaggomin?”</verse>
          <verse number="39" Gåhttsåj, bieggaj sjärggodij ja jávrráj javlaj: ”Sjávvuna! Jaska!” De gabátloattjev dagáj.</verse>
          <verse number="40" Ja åhpadisålmmåjda javlaj: ”Manen ballabihtit? Ij gus diján ájn le jáhkko?”</verse>
          <verse number="41" De sij sälldát suorgganin ja nubbe nubbáj javllin: ”Guhtis sån le? Tjabu biegga ja jávrre suv jegadibá.”</verse>
        </section>
      </chapter>
      <chapter title="5. kap." 
        <section title="Bahás vuojŋŋanisájs vájvástuvve ja svijnneällo" 
          <verse number="1" Jåvsådin jávre nuppebälláj, Gerasadáfuj.</verse>
          <verse number="2" Gå Jesus vadnasis lávkkij, de ålmåj hávdijs suv vuosstij bådij. Bahás vuojŋŋanisájs vájvástuváj</verse>
          <verse number="3" ja suv årromsadje lij hávdij gaskan. Ettjin åbbånis rikkij dasti máhte suv tjadnat.</verse>
          <verse number="4" Moaddi lidjin giedajt juolgijt sujsta tjanádam, valla rikkijt lij boarkkum ja tjadnasijt gajkudam ja aktak ittjij sujna nagáda.</verse>
          <verse number="5" Idja biejvve lij hávdij gaskan jali várijn ruodjamin ja giergij ietjas tsábmemin.</verse>
          <verse number="6" Gå Jesusav mälggadis ájtsaj, de suv lusi viegaj ja luojttádij suv åvddåj</verse>
          <verse number="7" ja tjavgga tjuorvoj: ”Mij dahkamuhájt le dujna mujna, Jesus, alemus Jubmela Bárnne? Jubmela baktu duv vuornádav: Ale muv vájveda!”</verse>
          <verse number="8" Jesus lij vuojn jur sunji javllam: ”Gájda ålmmås ålgus, bahás vuojŋŋanis!”</verse>
          <verse number="9" Jesus de gatjádij: ”Mij le duv namma?” Ålmåj vásstedij: ”Legijåvnnå le muv namma, danen gå mij lip ålos.”</verse>
          <verse number="10" Ja sån vájnnodij Jesusav rádjamis sijáv dat dáfos.</verse>
          <verse number="11" De stuorra svijnneällo lij váren guohtomin.</verse>
          <verse number="12" Vuojŋŋanisá vájnnodin: ”Rája mijáv svijnij lusi, de mij daj sisi mannap!”</verse>
          <verse number="13" Dasi de guorrasij. Ja bahás vuojŋŋanisá ålmmås svijnijda sirddin ja ällo bávtev vuolus jávrráj guohtsalij. Lidjin guoktatuvsána bájkke svijnijs, ma jávrráj ferrin.</verse>
          <verse number="14" Svijnneräjnnuhiddje dassta báhtarin, stádan ja dan ålggolin gájkka giehtutjit, ja almatja vuolggin gehtjatjit mij dåppe lij.</verse>
          <verse number="15" Jesusa lusi de båhtin ja vuojnnin bahás vuojŋŋanisájs vájvástuvvev, legijåvnås bessam, gárvoduvvam ja ålles mielaj tjåhkkåhime, ja sij suorgganin.</verse>
          <verse number="16" Gudi dav lidjin vuojnnám, giehttun bahás vuojŋŋanisás vájvástuvve ja svijnij birra.</verse>
          <verse number="17" Jesusav de gåhttjun sijá dáfos vuolgget.</verse>
          <verse number="18" Gå vadnasij lávkkij, de bahás vuojŋŋanisás vájvástuvvam ålmåj sidáj suv tjuovvolit.</verse>
          <verse number="19" Valla ittjij dasi guorrasa, ájnat javlaj: ”Maná viessusit fuolkát lusi sidjij giehtutjit majt Härrá le dunji dahkam, ja gåktu sån duv ármmálastij.”</verse>
          <verse number="20" Ålmåj de vuolgij ja gájkajda Dekapolisan giehtoj majt Jesus sunji lij dahkam, ja gájka alvaduvvin.</verse>
        </section>
        <section title="Synagogatjuottjodiddje niejdda. Vardde nissun" 
          <verse number="21" Gå Jesus lij jávre nuppe bälláj moaddum, de almasjvehka suv birra tjåhkanij. Gå lij jávrregátten,</verse>
          <verse number="22" de dasi synagogatjuottjodiddje bådij, gen namma lij Jairos. Vallak Jesusav ájtsaj, de suv juolgij åvddåj luojttádij</verse>
          <verse number="23" ja vájnnodij: ”Muv niejdasj le jábmemin. Boade giedajdat suv nali biejatjit vaj gádjus.”</verse>
          <verse number="24" Ja Jesus vuolgij suv fáron. Almasjvehka tjuovvolij ja suv vuosstij nåråj.</verse>
          <verse number="25" Dåppe lij nissun, guhti lij lågenanguokta jage varddemijs bijnástuvvam.</verse>
          <verse number="26" Mannam lij moatte dálkudiddje lunna, ednagav gillam, divna åbmudagás gållåm, mavas ij lim buorránam. Sån lij bus nävrrum.</verse>
          <verse number="27" Ságajt lij Jesusa birra gullam, ja de dal almasjvega duoges bådij ja suv ålgoldisgárvov duohtastij,</verse>
          <verse number="28" danen gå ájádaláj, jus luluj bessat suv biktasijt duohtastit, de luluj buorránit.</verse>
          <verse number="29" Ja dalága varra hiejtij gålggåmis, ja nissun rubmahistes guláj sån lij vájves buorránam.</verse>
          <verse number="30" Gå Jesus ielvij fábmo sujsta vuolgij, de almatjij gaskan jårgijdij ja gatjádij: ”Guhtis muv biktasijt duohtastij?”</verse>
          <verse number="31" Åhpadisålmmå javllin: ”Iesj ham vuojná almatjijt nårråmin ja lijká gatjáda guhtis duv duohtastij!”</verse>
          <verse number="32" Birrusij gehtjastij, guhtis dav dagáj.</verse>
          <verse number="33" Nissun guhti diedij, mij sunji lij sjaddam, balá ja doargesta luojttádij suv åvddåj ja gájkka giehtoj.</verse>
          <verse number="34" Jesus sunji javlaj: ”Niejddam, duv jáhkko le duv gádjum. Maná ráfen. Buorránam le vájves.”</verse>
          <verse number="35" Gå ájn lij hållamin, de synagogatjuottjodiddjáj viesostis sáhka bådij: ”Niejddat le jábmám. Ale dasti Åhpadiddjev vájveda.”</verse>
          <verse number="36" Valla Jesus sijá bágojt gullam, synagogatjuottjodiddjáj javlaj: ”Ale balá, ájnat jáhke.”</verse>
          <verse number="37" Ittjij de dibde iehtjádijt gå Petrusav ja vieljatjijt, Jakobav ja Johannesav suv tjuovvolit,</verse>
          <verse number="38" ja tjuottjodiddje viessuj de mannin. Dåppe vuojnij surgge almatjijt tjierromin ja ármmadime.</verse>
          <verse number="39" Tjáŋaj goahtáj ja javlaj: ”Manen tjuorvadihpit ja tjierrobihtit? Niejdda ij le jábmám, sån le oademin.”</verse>
          <verse number="40" De sunji tjajmmin. Valla almasjvegav ålgus rájaj ja váldij niejda áhtjev ja iednev ja åhpadisålmmåjt fárruj ja tjáŋaj dasi, gånnå niejdda lij vällahime.</verse>
          <verse number="41" Mánáv de giedas váldij ja javlaj: ”Talita koum!” (mij le: Unna niejdasj, dunji javlav: tjuodtjela!)</verse>
          <verse number="42" Niejdda dalága tjuodtjelij ja vádtsegådij. Lågenanguovtejagák lij. Sälldát de alvaduvvin,</verse>
          <verse number="43" valla sån buorgguj sijáv aktasik dan birra giehttomis, ja de gåhtjoj niejddaj biebmov vaddet.</verse>
        </section>
      </chapter>
      <chapter title="6. kap." 
        <section title="Profehtan ietjas stádan" 
          <verse number="1" Jesus vuolgij dassta ja bådij ietjas stádaj, ja åhpadisålmmå suv tjuovvolin.</verse>
          <verse number="2" Sábbádin synagogan åhpadij. Ålos suv gulldaliddjijs alvaduvvin ja javllin: ”Gåsstås le gájkka dájt oadtjum? Majt vijsesvuodajt le oadtjum, gå máhttá dakkir oavdojt giedajis dahkat?</verse>
          <verse number="3" Ij gus sån le muorrabargge, Maria bárnne ja Jakoba, Josesa, Judasa ja Simona viellja? E gus suv oappá dánna mijá siegen åro?” De jårrålimgierggen sidjij sjattaj.</verse>
          <verse number="4" Valla Jesus sidjij javlaj: ”Profehtav álbedi dåssjå ietjas stádan, ietjas bierij siegen ja ietjas vieson.”</verse>
          <verse number="5" Dåppe Jesus ittjij buvte mavga oavdov dahkat, ietján gå giedajdis muhtem skihppij nali biedjat ja sijáv buoredit.</verse>
          <verse number="6" Ja alvaduváj gå almatja ettjin sidá jáhkket. Sijdas sijddaj dan dáfon váttsij, åhpadij.</verse>
        </section>
        <section title="Jesus lågenanguoktásav rádjá" 
          <verse number="7" Jesus lågenanguoktásav ietjas lusi gåhtjoj ja de rájadij sijáv guovtij guovtij ja vattij sidjij fámov bahás vuojŋŋanisáj badjel.</verse>
          <verse number="8" Ja javlaj sidjij e majdik fárrusisá válldet, ietján gå soappev, e lájbev, e vuossav, e ga biednigijt aven.</verse>
          <verse number="9" Gábmagijt galla oadtjun adnet ja avtav ájnna skirtov val.</verse>
          <verse number="10" Ja sidjij javlaj: ”Gånnå guossidihpit, de dasi ganugihtit gitta vuolggemij.</verse>
          <verse number="11" Jus muhtem sajen dijáv e sidá duosstot, e ga dijáv gulldalit, de mannit dassta ja sjavnnjit juolgijs dumijt vihtanussan sijá vuosstij.”</verse>
          <verse number="12" Sij de vuolggin gájkajda buorádusáv sárnnedittjat,</verse>
          <verse number="13" ja ållo bahás vuojŋŋanisáv vuodjelin ja ållusav skihppijs åljujn vuojddin ja sijáv buoredin.</verse>
        </section>
        <section title="Johannes gástadiddje jábmem" 
          <verse number="14" Jesusa namma lij dal dåbddusin sjaddam, ja gånågis Herodes gulláj almatjijt javllamin: ”Johannes gástadiddje le jábbmegij lussta tjuodtjelam ja dan diehti dakkir fámo suv baktu barggi.”</verse>
          <verse number="15" Valla muhtema Elian suv javllin, iehtjáda vas profehtan, akta moattet profehtas.</verse>
          <verse number="16" Gå Herodes dav gulláj, de javlaj: ”Johannes, gässta oajvev jaládahttiv, le jábbmegij lussta tjuodtjelam!”</verse>
          <verse number="17" Herodes lij vuojn ålmmåjdis rádjam Johannesav gidditjit ja fáŋŋgagoahtáj suv bálkestam. Oarren dasi lij Herodias, vieljas Filipposa áhkká. Herodes lij vuojn sujna válldum,</verse>
          <verse number="18" ja Johannes lij Herodesij javllam: ”Dunji ij le loahpe vieljat áhkájn aktan viessot.”</verse>
          <verse number="19" Danen lij Herodias Johannesij vassjum ja sidáj suv gåddet, valla ittjij buvte,</verse>
          <verse number="20" danen gå Herodes Johannesis baláj. Diedij Johannesav rievtesferduk ja ájlis ålmmån, ja nåv de suv suoddjij. Gå suv guláj de Herodes juorrulatjáj ja sidáj ienebuv sujsta gullat.</verse>
          <verse number="21" De bådij sjiehtes ájgge, gå Herodes lij riegádimbiejves ávvudime ja guossemállása lidjin doarroåjvijda ja Galilea oajvemusájda gárveduvvam.</verse>
          <verse number="22" Herodiasa niejdda de bådij sisi ja gärssulatjáj. Herodes guossijis tjaŋgedij ja gånågisniejddaj javlaj: ”Áno mujsta mav sidá, de oattjo.”</verse>
          <verse number="23" Ja loabedij ja vuornádij: ”Majt ihkenis áno, dunji vattáv, lehkus lahkke iehtjam rijkas.”</verse>
          <verse number="24" Niejdda de manáj ålgus ja iednestis gatjádij: ”Majt ádnot?” Vásstedij: ”Johannes gástadiddje oajvev.”</verse>
          <verse number="25" Niejdda gáhtjadij gånågisá lusi ja sujsta ánoj: ”Sidáv duv dalága Johannes gástadiddje oajvev munji vaddet gáre sinna.”</verse>
          <verse number="26" Gånågis håjen sjattaj, valla gå lij guossij guládijn vuornnáv dahkam, de ittjij sidá nádot,</verse>
          <verse number="27" ájnat vávtav rájaj Johannesa oajvev viettjatjit. Vákta manáj suv oajvev fáŋŋgagoaden jalátjit</verse>
          <verse number="28" ja de åjvijn gáre sinna máhtsaj, vattij niejddaj, ja niejdda dav äddnásis vattij.</verse>
          <verse number="29" Valla gå Johannesa åhpadisålmmå dav gullin, de båhtin dasi suv rubmahav viettjatjit ja de hávddáj biedjin.</verse>
        </section>
        <section title="Biebbmo vihttatuvsánij" 
          <verse number="30" Apostela Jesusa lusi tjåhkanin ja sunji giehttun gájkka sijá dagojt ja mav lidjin åhpadam.</verse>
          <verse number="31" Jesus sidjij javlaj: ”Tjuovvolihtit muv ávtas bájkkáj, vaj bessap sieddusij ja dij bessabihtit vuojŋadit.” Ålos vuojn båhtalin ja vuolgadin ja ällim ga asto bårråt.</verse>
          <verse number="32" Vuolggin de vadnasijn ávtas siettos bájkkáj.</verse>
          <verse number="33" Mavas almatja vuojnnin sijáv vuolggemin, ja ållusa dav gullin. Gájkka stádajs almatja váttse vuolggin ja jåvsådin sijá åvddåla dåhku.</verse>
          <verse number="34" Gáddáj lávkkidijn Jesus stuorra almasjvegav ájtsaj ja sijáv ármestij, danen gå lidjin degu sávtsa räjnnuhiddje dagi, ja mälggadav sijáv åhpadij.</verse>
          <verse number="35" Gå juo lij maŋŋet de åhpadisålmmå suv lusi båhtin ja javllin: ”Dát bájkke le ávtas ja maŋŋet le juo.</verse>
          <verse number="36" Dibde sijáv vuolgget vaj bessi dán birrusa viesojn ja sijdajn bårrusav mannat allasisá oasstemin.”</verse>
          <verse number="37" Jesus vásstedij: ”Vaddit ietja sidjij bårråmusáv.” ”Galggap gus mij mannat lájbijt oastátjit guoktatjuodet denáras sidjij bårrusin?” gatjádin.</verse>
          <verse number="38" Jesus javlaj: ”Galla lájbe li diján? Mannit gehtjatjit.” Gå lidjin gähttjam de javllin: ”Vihtta lájbe ja guokta guolátja.”</verse>
          <verse number="39" Jesus de sidáj åhpadisålmmåjt gåhttjot almatjijt rássáj tjåhkanit juohkusijda.</verse>
          <verse number="40" Ja tjåhkanin juohkusijda, tjuodes jali vihttalåges juohkka juohkusij.</verse>
          <verse number="41" Jesus dajt vihtta lájbe ja guokta guolátja váldij ja almmáj gehtjadijn gijtulvisáv råhkålij. De lájbijt dådjalij ja åhpadisålmmåjda vattij álmmugij juogadittjat. Juogadij aj dajt guokta guolátja vaj gájka oadtjun.</verse>
          <verse number="42" Ja gájka bårrin ja gallánin,</verse>
          <verse number="43" ja tjoahkkijin lågenanguokta vieddegáre dievva lájbbebiehkijs ja guolijs.</verse>
          <verse number="44" Vihttatuvsán ålmmå de lidjin bårråm.</verse>
        </section>
        <section title="Jesus tjátje nanna vádtsá" 
          <verse number="45" Jesus åhpadisålmmåjdis gåhtjoj vadnasij lávkkit ja nuppe bälláj, Betsaidaj, åvddålin mannat ja iesj de almatjijs gevgak sijddasis rájaj.</verse>
          <verse number="46" Hivástahttám sijáv, de várráj goarrij råhkådalátjit.</verse>
          <verse number="47" Iehkedis vanás lij jávre guovddelin, ja Jesus lij aktu gátten.</verse>
          <verse number="48" Ájtsaj åhpadisålmmåjda lij låssåt vuosstebiekkav suhkat. Idedisguoksu åvddålasj tjátje nanna sijá lusi bådij ja lij sijáv vásuk vádtsemin.</verse>
          <verse number="49" Gå de tjátje nanna ájttsin suv vádtsemin, jáhkkin suv skuojvven ja ritjádin,</verse>
          <verse number="50" danen gå gájka suv vuojnnin ja suorgganin. Valla Jesus dalága sidjij hålaj: ”Jasskit. Månnå lev. Allit balá.”</verse>
          <verse number="51" Ja lávkkij vadnasij sijá lusi, ja loattjev dagáj. Valla sälldát alvaduvvin,</verse>
          <verse number="52" danen gå ällim lájbij vidjurav garra vájmoj diehti dádjadam.</verse>
        </section>
        <section title="Skihppe Gennesaretan" 
          <verse number="53" Jávrev rasstim Gennesaretaj båhtin ja danna gáddáj mannin.</verse>
          <verse number="54" Vallak vadnasis lávkkijin, de almatja Jesusav dåbddåjin</verse>
          <verse number="55" ja gáhtjadin åbbå bájke skihppij lusi ja de sijájt guoddin látjoj nanna dåhku, gånnå gullin sån lij.</verse>
          <verse number="56" Ja gájkka sijdajn, stádajn ja viesojn, gåsi bådij, de skihppijt guovdojda guoddin ja sujsta vájnnodin sijáv edasik dibddet suv bivtasdiehpev duohtastit. Ja gájka, gudi suv duohtastin, buorránin.</verse>
        </section>
      </chapter>
      <chapter title="7. kap." 
        <section title="Jubmela budá ja almatjij njuolgadusá" 
          <verse number="1" Farisea ja muhtem tjálukoahppása, Jerusalemis boahtám, tjåhkanin Jesusa birra,</verse>
          <verse number="2" ja ájttsin suv åhpadisålmmåjs muhtemijt lájbev duolvva, basák giedaj bårråmin.</verse>
          <verse number="3" Farisea ja gájkka ietjá juvdá ájttegij njuolgadusájt anodi ja e goassak bårrå, åvddål gå li giedajdisá bassam,</verse>
          <verse number="4" ja gå guovdos båhti, de e bårrå, åvddål gå li basádam. Le aj ållo ietjá dábe, majt anodi, degu gávtjajt, muorralihtijt ja guohpárrujtajt dåjddet.</verse>
          <verse number="5" Danen farisea ja tjálukoahppása sujsta gatjádin: ”Manen duv åhpadisålmmå e ájttegij njuolgadusáj milta vieso, ájnat duolvva giedaj bårri?”</verse>
          <verse number="6" Sån vásstedij: ”Jesaja duolla dijá birra åvddålijsárnoj, dij vilpástalle, gå tjáleduvvam le: Dát álmmuk baksimij muv guddnet, valla sijá vájmo li mujsta guhkken.</verse>
          <verse number="7" Dåssjåj muv guddnedi, dajna gå majt åhpadi, li almatjij gåhttjoma.</verse>
          <verse number="8" Jubmela budájt dij hilgodihpit almatjij gåhttjomijt tjuovutjit.”</verse>
          <verse number="9" Ja sån javlaj: ”Smidá lik lihpit Jubmela budájt hilgodit ietjada gåhttjomijt tjuovutjit!</verse>
          <verse number="10" Moses javlaj: Guddneda áhtját ja ädnát, ja: Guhti áhtjes jali iednes bilkket galggá jábmet.</verse>
          <verse number="11" Valla dij hållabihtit: jus soames áhttjásis jali äddnásis javllá: ’Majna mån luluv duv buktet viehkedit, korbánan dagáv’ (dat le tiempelvattáldahka),</verse>
          <verse number="12" de ehpit suv majdik dibde áhttjásis jalik äddnásis dahkat.</verse>
          <verse number="13" Náv Jubmela bágov dåssjen dahkabihtit njuolgadusáj baktu, majt lihpit árbbim ja majt åhpadihpit. Ja ållo ietjá dakkirijt dahkabihtit.”</verse>
        </section>
        <section title="Bahá sissŋelis boahtá ja almatjav bádá" 
          <verse number="14" Jesus de álmmugav ietjas lusi gåhtjoj ja javlaj: ”Gulldalihtit muv gájka ja gähttjalihtit dádjadit.</verse>
          <verse number="15" Migek ij buvte almatjav bádet, mij suv sisi ålggolis boahtá. Dåssjå mij almatjis ålgus boahtá, buktá suv bádet.”</verse>
          <verse number="16" [Gänna li bielje, gulldalis!]</verse>
          <verse number="17" Gå almasjvegas lij vuolggám ja viessusis boahtám, de åhpadisålmmå sujsta dan muodulvisá birra gatjádin.</verse>
          <verse number="18" Sån vásstedij: ”Le gus didjij aj vájvve dádjadit? Ehpit gus dádjada, migek ij buvte suv bádet, mij almatja sisi ålggolis boahtá,</verse>
          <verse number="19" danen gå vájmo sisi ij maná, ájnat tjoajvváj ja de vas iemeláhkáj ålgus.” Nåvti sån gájkka biebmojt rájnnasin tjielggij.</verse>
          <verse number="20" Valla javlaj: ”Mij almatjis ålgus manná, bádá suv,</verse>
          <verse number="21" danen gå sissŋelis, almatjij vájmos, bahás ájádusá båhti: skiegesvuohta, suoládibme, almasjgåddem,</verse>
          <verse number="22" gállasjvuoda doadjem, ietjastallam, bahudahka, biehttem, skámodisvuohta, udnodisvuohta, boavtjohålla, stuorástallam, jiermedisvuohta.</verse>
          <verse number="23" Gájkka dá bahá sissŋelis båhti ja almatjav bádi.”</verse>
        </section>
        <section title="Syria-fenikia nissuna jáhkko" 
          <verse number="24" Jesus dassta vuolgij ja bådij Tyrosa dáfuj. Dåppe tjáŋaj muhtem viessuj guossidittjat. Ittjij má sidá avtak dav diehtet, mavas ij lim máhttelis tjiehkádit.</verse>
          <verse number="25" Nissun, gen niejdan lij bahás vuojŋŋanis, Jesusa birra gulláj, ja de bådij ja suv juolgij åvddåj luojttádij.</verse>
          <verse number="26" Ij lim sån juvdánissun, ájnat syria-fenikia máttos. Sidáj dal Jesusav bahás vuojŋŋanisáv niejdastis vuodjelit.</verse>
          <verse number="27" Jesus javlaj: ”Dibde mánájt vuostak bårråt vaj galláni. Ij le duolla lájbev mánájs válldet ja bednagijda bálkestit.” -</verse>
          <verse number="28" ”Ij le, härrá”, nissun vásstedij, ”valla bednaga bievde vuolen bårri lájbbesmålijt majt máná guodi.”</verse>
          <verse number="29" Jesus de sunji javlaj: ”Daj bágoj diehti dunji javlav: maná viessusit, bahás vuojŋŋanis le niejdastat ajbbánam.”</verse>
          <verse number="30" Ja nissun manáj viessusis ja gávnaj niejdas seŋgan vällahime, bahás vuojŋŋanisás bessam.</verse>
        </section>
        <section title="Bieljedis ålmåj buorrán" 
          <verse number="31" Jesus de Tyrosa dáfos vuolgij ja Sidona baktu Galileajávrráj Dekapolisa dáfuj manáj.</verse>
          <verse number="32" Dåppe suv lusi buktin ålmmåv, guhti lij bieljedibme ja valla de hållat buvtij, ja gåhttjun Jesusav giedas ålmmå nali biedjat.</verse>
          <verse number="33" Jesus váldij ålmmåv rabddabälláj álmmuga bájkes. Tjuvdijdis suv bieljijda tsåkkåj, tjålggådij ja suv njuoktjamav duohtastij.</verse>
          <verse number="34" Ja de gehtjastij almmáj, sjuohkedij ja sunji javlaj: ”Effata!” (dat le: Rahpasa!).</verse>
          <verse number="35" Dalága ålmmås bielje rahpasin, njuovtjav tjoavddásij ja tjielgga hållagådij.</verse>
          <verse number="36" Jesus buorgguj almatjijt aktasik dan birra giehttomis. Valla madi ienebut sijáv buorgguj, dadi ienebut dan birra giehttun.</verse>
          <verse number="37" Ja gájka alvaduvvin ja javllin: ”Gájkka suv dago li buore: dahká bieljedimijt gullen ja gieladimijt hoallen.”</verse>
        </section>
      </chapter>
      <chapter title="8. kap." 
        <section title="Biebbmo nielljatuvsánij" 
          <verse number="1" Daj ájgij ållo almasj lij vas tjåhkanam, ja siján ällim mahkka bårråt. Jesus de gåhtjoj åhpadisålmmåjdis ietjas lusi ja javlaj:</verse>
          <verse number="2" ”Suttalusjáv álmmugav. Muv lunna li dal gålmmå biejve årudam ja siján ij le mige biebbmon.</verse>
          <verse number="3" Jus sijáv biebmo dagi dássta luojtáv, de e vieje sijdajda moaddot. Sijás muhtema li ham mälggadis boahtám.”</verse>
          <verse number="4" Åhpadisålmmå sunji vásstedin: ”Gåsstås lájbev dáppe åjdåmájan oadtju vaj galláni?”</verse>
          <verse number="5" Sån gatjádij: ”Galla lájbe li diján?” - ”Gietjav”, javllin.</verse>
          <verse number="6" Gåhtjoj de almatjijt ednamij tjåhkkidit. Ja gietjav lájbe váldij, Jubmelav gijtij, lájbijt dådjalij ja åhpadisålmmåjda vattij juogadit, ja de almatjijda dajt juogadin.</verse>
          <verse number="7" Siján lidjin aj muhtem guolátja. Jesus guolátjijt buorissjivnnjedij ja gåhtjoj dajt aj juogadit.</verse>
          <verse number="8" Ja gájka gallánimmärráj bårrin. Tjoahkkijin gietjav vieddegáre dievva bátsidisájs.</verse>
          <verse number="9" Dåppe lidjin almatjijs nielljatuvsána bájkke. Maŋŋela de sijás gevgak sijddasis rájaj.</verse>
          <verse number="10" Iesj aktan åhpadisålmmåj vadnasij lávkkij ja vuolgij Dalmanuta dáfuj.</verse>
        </section>
        <section title="Farisea merkav rávkki" 
          <verse number="11" Farisea båhtin ålgus ja Jesusijn ságastallagåhtin. Suv gähttjalittjat sujsta merkav almes sihtin.</verse>
          <verse number="12" Jesus låssådit sjuohkedij ja javlaj: ”Manen dát vierrek merkav sihtá? Sáddnán, dát vierrek ij mavga merkav oattjo.”</verse>
          <verse number="13" Guodij de sijáv ja vadnasij vas lávkkij ja vuolgij jávre nuppe bälláj.</verse>
        </section>
        <section title="Lájbbe ja suvradájgge" 
          <verse number="14" Åhpadisålmmå lidjin vajálduhttám lájbijt maŋŋáj válldemis; akta ájnna lájbásj lij siján vadnasin.</verse>
          <verse number="15" Jesus sijáv vágodij: ”Várrijihtit fariseaj ja Herodesa suvradájges!”</verse>
          <verse number="16" Valla nubbe nubbáj javllin siján ham ij lim lájbbe maŋen.</verse>
          <verse number="17" Sån dav ielvij ja gatjádij: ”Manen javllabihtit diján ij le lájbbe? Ehpit gus ájn le majdik buojkkám ja dádjadahtjam? Náv garra vájmo gus diján li?</verse>
          <verse number="18" Ehpit gus vuojne, vájku li tjalme ja ehpit gus gulá, vájku li bielje? Juo gus lihpit vajálduhttám</verse>
          <verse number="19" gå vihtta lájbe vihttatuvsánij dådjaliv? Galla vieddegáredieva lájbbebiehkijs tjåkkijda?” - ”Lågenanguokta”, vásstedin.</verse>
          <verse number="20" ”Ja dan gietja lájbe maŋŋela nielljatuvsánij, galla vieddegáredieva bátsevbiehkijs oattjojda?” ”Gietjav”, vásstedin.</verse>
          <verse number="21" Jesus de javlaj: ”Ehpit gus vilá majdik dádjada?”</verse>
        </section>
        <section title="Jesus buoret tjalmedis ålmmåv Betsaida ålggolin" 
          <verse number="22" Gå Betsaidaj jåvsådin, de soames tjalmedimev buktin ja gåhttjun Jesusav suv duohtastit.</verse>
          <verse number="23" Tjalmedimev de giedas stáda ålggolij lájddij. Jesus suv tjalmijda tjålggådij, biejaj giedajdis suv nali ja gatjádij: ”Vuojná gus majdik?”</verse>
          <verse number="24" Ålmåj tjalmijt tsakkastij ja javlaj: ”Vuojnáv almatjijt: Muoraj muoduga li, valla vádtsemin.”</verse>
          <verse number="25" Jesus ájn nuppádis giedajdis ålmmå tjalmij nali biejaj, ja ålmmå tjalme dal tjielggin, buorránij ja gájkka tjielggasit vuojnnegådij.</verse>
          <verse number="26" Jesus suv viessusis rájaj bagádij: ”Ale ga stádan maná!”</verse>
        </section>
        <section title="Petrus Jesusav Messiasin gåhttju" 
          <verse number="27" Jesus ja suv åhpadisålmmå de Caesarea Filippi birossijdajda vuolggin. Váttsedijn de sijás gatjádij: ”Guhtin almatja muv javlli?”</verse>
          <verse number="28" Vásstedin: ”Johannes gástadiddjen, valla muhtema Elian, ja iehtjáda vas javlli dån le muhtem profehtajs.”</verse>
          <verse number="29" De sijás gatjádij: ”Na didja, guhtin dij muv javllabihtit?” Petrus vásstedij: ”Dån le Messias.”</verse>
          <verse number="30" Valla Jesus sijáv garrasit buorgguj gejnak suv birra ságastimes.</verse>
        </section>
        <section title="Vuostasj åvddålijsárnnom Almatjabárne gierddamusá birra" 
          <verse number="31" Dan maŋŋela Jesus sijáv åhpadatjáj ja javlaj Almatjabárnne viertti ålov gierddat, ja hilgoduvvat boarrásijs, alemushärrájs ja tjálukoahppásijs ja gåddut, ja gålmå biejve duogen tjuodtjelit.</verse>
          <verse number="32" Dán birra sån bihkusit hålaj. Petrus de rabddabälláj suv váldij ja lájttegådij suv.</verse>
          <verse number="33" Valla Jesus jårgijdij, ja åhpadisålmmåjda gehtjadijn Petrusij garrasit javlaj: ”Gájda dassta, Sáhtán. Duv ájádusá älle Jubmela, ájnat almatjij ájádusá.”</verse>
        </section>
        <section title="Jesusav tjuovvolit" 
          <verse number="34" Goappátjagá åhpadisålmmåjt ja álmmugav ietjas lusi gåhtjoj ja javlaj: ”Jus guhtik sihtá muv tjuovvot, de hähttu ietjas vuornnot ja ruossas válldet ja muv tjuovvolit.</verse>
          <verse number="35" Danen guhti hekkas sihtá gádjot, massá dav, valla guhti hekkas muv ja evangeliuma diehti massá, gádju dav.</verse>
          <verse number="36" Mij ávkijt le almatjij åbbå väráldav vuojttet, jus hekkas massá?</verse>
          <verse number="37" Majnas máhttá hekkas ruoptus lånestit?</verse>
          <verse number="38" Guhti dát jáhkodis ja suddogis vierregis mujsta ja muv bágojs skábmát, sujsta aj Almatjabárnne skábmát, gå ájlis ieŋŋgilij Áhtjes herlukvuohtaj boahtá.”</verse>
        </section>
      </chapter>
      <chapter title="9. kap." 
        <verse number="1" Ja Jesus javlaj: ”Sáddnán, muhtema sijás dánna tjuodtjomin e jáme åvddål gå li Jubmela rijkav vuojnnám fámujn boahtemin.”</verse>
        <section title="Jesus herlukvuoda váren" 
          <verse number="2" Guhtta biejve maŋŋela Jesus váldij Petrusav, Jakobav ja Johannesav fárrusis ja alla várráj goarrij, gånnå neljuk lidjin. Dåppe sijá tjalmij åvdån ietjájduváj:</verse>
          <verse number="3" biktasa sjaddin guojtte vielggadin, vielggadabbon gå makkirik dán värálda vielguduhttemijs buktet luluj dajt vielguduhttet.</verse>
          <verse number="4" Ja goappátjagá Mosesav ja Eliav vuojnnin Jesusijn ságastime.</verse>
          <verse number="5" Petrus de Jesusij javlaj: ”Rábbi, buorre gå fáron lip. Tsieggijup gålmmå goade, dunji avtav, Mosesij avtav ja Eliaj avtav.”</verse>
          <verse number="6" Sån ittjij diede majt javllat, gå ållu suorgganam lidjin.</verse>
          <verse number="7" De balvva sijá badjelij vuollánij, ja balvas jiedna gulluj: ”Dát le muv iehttselis Bárnne. Gulldalihtit suv.”</verse>
          <verse number="8" Ja hähkkat, gå birrusij gehtjastin, de ettjin danna vuojne gevgak iehtjádav gå Jesusav.</verse>
          <verse number="9" Váres luojttádattijn Jesus sijáv buorgguj aktasik giehttomis majt lidjin vuojnnám, åvddål gå Almatjabárnne lij jábbmegij lussta tjuodtjelam.</verse>
          <verse number="10" Ájádallin ja ságastin gaskanisá majt bágo jábbmegij lussta tjuodtjelit mierkkiji.</verse>
          <verse number="11" Ja sujsta gatjádin: ”Manen tjálukoahppása javlli Elia vuostak viertti boahtet?”</verse>
          <verse number="12" Vásstedij: ”Elia galla vuostak boahtá gájkka duollitjit. Valla manen le de tjáleduvvam Almatjabárnne viertti ednagav gierddat ja álbeduvvat?</verse>
          <verse number="13" Didjij javlav: Elia le juo boahtám, valla sunji dahkin mav sihtin, nåv gåktu suv birra le tjáleduvvam.”</verse>
        </section>
        <section title="Bárnne gieladis vuojŋŋanisás bässá" 
          <verse number="14" Gå åhpadisålmmåj lusi máhttsin, de sijá bájken ållo almatjijt vuojnnin, ja tjálukoahppásijt sijájn ságastime.</verse>
          <verse number="15" Valla gå almatja Jesusav ájttsin, de alvaduvvin ja suv lusi gáhtjadin buorástahtátjit.</verse>
          <verse number="16" Sån gatjádij: ”Man birra dij ságastihpit?” -</verse>
          <verse number="17" ”Åhpadiddje”, almasjvegas akta vásstedij, ”mån lev duv lusi boahtám bárnijnam, gänna le gieladis vuojŋŋanis.</verse>
          <verse number="18" Gånnå ihkenis suv doahppi, de vällot nårddåt, ja soalssu, bánijt gásská ja gassjku. Mån gåhttjuv åhpadisålmmåjdat dav vuodjelit, mavas ettjin máhte.”</verse>
          <verse number="19" Jesus javlaj: ”Dát jáhkodis vierrek! Man guhkev hähttuv dijá lunna viessot? Man guhkev hähttuv dijáv gierddat? Buktit bárnev diehki!”</verse>
          <verse number="20" Bárnev Jesusa lusi buktin, ja gå Jesusav ájtsaj, de vuojŋŋanis dalága bárnev gajkkogådij vaj jåråj ja soalso ednama nanna jållurij.</verse>
          <verse number="21" Jesus bárne áhtjes gatjádij: ”Man guhkev le dákkirin viessum?” Áhttjes vásstedij: ”Mánnárájes,</verse>
          <verse number="22" ja vuojŋŋanis le álu suv nårddådam goappátjagá dållåj ja tjáhtjáj suv gåttåtjit. Valla ármmálaste ja viehkeda munnuv, jus máhtá.”</verse>
          <verse number="23" Jesus javlaj: ”Jus máhtáv? Gájkka le máhttelis sunji, guhti jáhkká.”</verse>
          <verse number="24" Bárne áhttje de tjuorvoj: ”Jáhkáv. Viehkeda muv vádnajáhkov!”</verse>
          <verse number="25" Gå Jesus vuojnij almatjijt ietjas birra tjåhkanime, de garrasit bahás vuojŋŋanissaj javlaj: ”Gieladis ja bieljedis vuojŋŋanis, mån duv gåhtjov: gájda sujsta, ale ga goassak vadi suv sisi maná.”</verse>
          <verse number="26" Ritjádij, bárnev riestij ja de manáj sujsta ålgus. Ja bárnne vällahij, degu hekka dagi ja gájka javllin suv jábmám.</verse>
          <verse number="27" Valla Jesus suv giedas váldij ja tjuottjeldahtij suv, ja sån tjuodtjelij.</verse>
          <verse number="28" Gå Jesus lij viessusis boahtám ja åhpadisålmmå galluk sujna lidjin, de gatjádin: ”Manen mij ejma ájmmuda dav vuodjelit?”</verse>
          <verse number="29" Vásstedij: ”Dat sládja vuodjeluvvá dåssjå val råhkålvisájn.”</verse>
        </section>
        <section title="Nubbe åvddålijsárnnom Almatjabárne gierddamusá birra" 
          <verse number="30" Vuolggin de dassta ja Galileav vádtsin. Jesus ittjij sidá dav diehtusij boahtet,</verse>
          <verse number="31" danen gå lij åhpadisålmmåjdis åhpadime. Javlaj: ”Almatjabárnne almatjij giedajda vatteduvvá ja sij gåddi suv, ja goalmát biejve jábmema maŋŋel tjuodtjel.”</verse>
          <verse number="32" Valla sij ettjin dádjada majt javlaj, ettjin ga duosta gatjádit.</verse>
        </section>
        <section title="Guhti le stuorámus?" 
          <verse number="33" Kafarnaumij båhtin. Ja gå Jesus lij vas viesonis, de sijás gatjádij: ”Man birra dij manádijn ságastijda?”</verse>
          <verse number="34" Årrun sjávot, danen gå manádijn lidjin ságastam guhtimusj sijás lij stuorámus.</verse>
          <verse number="35" Sån de tjåhkkidij, lågenanguoktásav ietjas lusi gåhtjoj ja javlaj: ”Jus guhtik sihtá åvdemussan årrot, de viertti gájkajs maŋemussan ja gájkaj dievnárin sjaddat.”</verse>
          <verse number="36" Mánáv de váldij sijá åvddåj, fármastij ja javlaj:</verse>
          <verse number="37" ”Guhti dákkir mánáv muv namán duosstu, duosstu muv. Ja guhti muv duosstu, ij duosto muv, ájnat suv, guhti muv le rádjam.”</verse>
        </section>
        <section title="Oavddodago Jesusa namán" 
          <verse number="38" Johannes Jesusij javlaj: ”Åhpadiddje, vuojnijma soabmásav, guhti bahás vuojŋŋanisájt duv namán vuodjelij, ja gähttjalijma suv biehtodit, danen gå ittjij mijá sähkáj gullu.”</verse>
          <verse number="39" Valla Jesus javlaj: ”Allit suv biehtoda. Guhti oavdojt muv namán dahká, ij máhte daŋga maŋŋel bahájt muv birra hållat.</verse>
          <verse number="40" Guhti ij le mijá vuosstij, le mijá bielen.</verse>
          <verse number="41" Guhti didjij gávtjadievav tjátjes vaddá juhkat dan diehti gå Kristusij gullubihtit - sáddnán, sån bálkás ij masse.</verse>
        </section>
        <section title="Tjáddjidime" 
          <verse number="42" Guhti tjáddjit avtav dajs unnagattjajs gudi jáhkki, sunji buorep luluj mera båddnåj bálkestuvvat millagiergge tjiebeda birra.</verse>
          <verse number="43" Jus giehtat duv tjáddjit, de tjuolasta dav. Dunji le buorep giehtabiellen iellemij mannat, ienni gå goappásj giedaj helvida jáddamahtes dållåj mannat.</verse>
          <verse number="44" [Gånnå mádo e jáme, ja dållå ij játta.]</verse>
          <verse number="45" Jus juolggát duv tjáddjit, de tjuolasta dav. Dunji le buorep juolggebiellen iellemij mannat, ienni gå goappásj juolgij helvidij bálkestuvvat.</verse>
          <verse number="46" [Gånnå mádo e jáme, ja dållå ij játta.]</verse>
          <verse number="47" Jus tjalmmát duv tjáddjit, de gajkeda dav. Dunji le buorep tjalmmebiellen Jubmela rijkkaj mannat, ienni gå goappásj tjalmij helvidij bálkestuvvat,</verse>
          <verse number="48" gånnå mádo e jáme ja dållå ij játta.</verse>
          <verse number="49" Gájka vuojn dålåjn sálltiduvvi.</verse>
          <verse number="50" Sállte le ávkálasj. Valla jus sállte bájnos massá, gåktus vas bájnnelin dahkabihtit? Anodihtit ietjada sáltev ja viessut ráfen gaskanihtte.”</verse>
        </section>
      </chapter>
      <chapter title="10. kap." 
        <section title="Gállasjvuohta ja sirádibme" 
          <verse number="1" Jesus de vuolgij dassta ja bådij dan dáfuj Judean, mij le Jordanäno nuppen bielen. Almatja vas suv birra tjåhkanin, ja iemeláhkáj sijáv åhpadij.</verse>
          <verse number="2" De muhtem farisea båhtin suv lusi ja gähttjalime diehti gatjádin: ”Le gus ålmmåj loahpe áhkástis sirádit?”</verse>
          <verse number="3" Sån javlaj: ”Majt le Moses dijáv gåhttjum?”</verse>
          <verse number="4" Vásstedin: ”Moses miedet sirádimgirjev tjállet ja de sirádit.”</verse>
          <verse number="5" Jesus javlaj: ”Vájmojihtte garravuoda diehti miededij dáv gåhttjomav tjállet.</verse>
          <verse number="6" Valla sjivnnjedattijn Jubmel sunnuv ålmmån ja nissunin dagáj.</verse>
          <verse number="7" Dan diehti ålmåj áhtjes ja iednes guodis áhkájnis viesutjit</verse>
          <verse number="8" ja såj guovtes sjaddiska aktan. Såj dasti äbá le guovtes, ájnat akta oadtje.</verse>
          <verse number="9" Mav Jubmel le aktidam, ij almasj galga tjuolldet.”</verse>
          <verse number="10" Gå viessuj båhtin, de åhpadisålmmå vas gatjádin sujsta dan birra.</verse>
          <verse number="11" Sån vásstedij: ”Guhti áhkástis sirát ja ådåsis válldu, le gállasjvuoda doaddje,</verse>
          <verse number="12" ja jus nissun ålmmåstis sirát, de le gállasjvuoda doaddje.”</verse>
        </section>
        <section title="Jesus ja mánátja" 
          <verse number="13" Almatja Jesusa lusi mánájt buktalin sijáv duohtastahtátjit. Valla åhpadisålmmå sidjij sjärggun.</verse>
          <verse number="14" Gå Jesus dav vuojnij, de suhta javlaj: ”Dibddit mánájt diehki muv lusi boahtet, allit ga sijájt duostuda: Jubmela rijkka dakkirattjajda gullu.</verse>
          <verse number="15" Sáddnán, guhti Jubmela rijkav ij duosto nåv gåktu mánná, ij luoddnok dåhku boade.”</verse>
          <verse number="16" Ja de mánájt asskáj váldij, giedajdis sijá nali biejaj ja buorissjivnnjedij sijáv.</verse>
        </section>
        <section title="Ålmåj gänna lij stuorra åbmudahka" 
          <verse number="17" Gå Jesus lij vas vuolggemin, de ålmåj bådij viega ja buolvatjij nali suv åvddåj luojttádij ja gatjádij: ”Buorre åhpadiddje, majt dagáv vaj ihkeven iellemav oattjov?”</verse>
          <verse number="18" Jesus vásstedij: ”Manen muv buorren gåhtjo? Aktak ij le buorre ietján gå Jubmel.</verse>
          <verse number="19" Budájt dåbdå: I galga gåddet, i galga gállasjvuodav doadjet, i galga suoládit, i galga vieret vihtanasstet, i gässtak galga majdik válldet, mij sunji gullu, Guddneda áhtját ja ädnát.” -</verse>
          <verse number="20" ”Åhpadiddje”, ålmåj javlaj, ”divna dájt lev nuorravuoda rájes anodam.”</verse>
          <verse number="21" Jesus sunji gieresvuodajn gehtjaj ja javlaj: ”Akta vil dujsta fájllu. Maná, gájkka åbmudagát vuobde ja häjojda vatte; de almen dávverav oattjo. Boade dan maŋŋel muv tjuovvolittjat.”</verse>
          <verse number="22" Dajs bágojs ålmåj hådjånij ja låsså mielajn dassta manáj, dajna gå sujna stuorra åbmudahka lij.</verse>
          <verse number="23" Jesus gehtjaj birra ja åhpadisålmmåjda javlaj: ”Vájvve le biednikboandájda Jubmela rijkkaj bessat!”</verse>
          <verse number="24" Åhpadisålmmå suv bágojs alvaduvvin, valla Jesus vas javlaj: ”Muv mánátja, man låssåt le Jubmela rijkkaj bessat!</verse>
          <verse number="25" Kamellaj le álkkep nállosjalmmerájge mannat, gå boanndáj Jubmela rijkkaj bessat.”</verse>
          <verse number="26" Ájn vil ienebut alvaduvvin ja nubbe nubbáj javllin: ”Guhtis de gádjus?”</verse>
          <verse number="27" Jesus sidjij gehtja javlaj: ”Almatjijda ij le máhttelis, valla Jubmelij le galla. Danen gå Jubmelij gájkka le máhttelis.”</verse>
          <verse number="28" Petrus de sunji javlaj: ”Mij ham lip gájkka guodám duv tjuovutjit.”</verse>
          <verse number="29" Jesus vásstedij: ”Sáddnán, juohkkahasj guhti muv ja evangeliuma diehti le guodám viesos jali vieljajdis jali oappájdis jali iednes ja áhtjes jali mánájdis jali bäldojdis</verse>
          <verse number="30" oadtju tjuode gärddáj ruoptus. Dáppe dán väráldin oadtju viesov ja vieljajt ja oappájt ja iednijt ja mánájt ja bäldojt, doarrádallamij gassko, ja de vas boahtte väráldin ihkeven iellemav.</verse>
          <verse number="31" Ållusa maŋemusájs åvdemussaj båhti ja ållusa åvdemusájs maŋemussaj.”</verse>
        </section>
        <section title="Goalmát åvddålijsárnnom Almatjabárne gierddamusá birra" 
          <verse number="32" Jerusalemij dal lidjin badjánime, ja Jesus sijá åvddålin manáj. Åhpadisålmmå lidjin alvaduvvam ja ietjá tjuovvo ballin. Lågenanguoktásav de tjoahkkij ja giehtoj mij sunji galgaj sjaddat:</verse>
          <verse number="33" ”Jerusalemij lip dal badjánime. Almatjabárnne alemushärráj ja tjálukoahppásij giedajda vatteduvvá, ja jábmemij suv duobbmiji, ja hiednigij hállduj suv vaddi,</verse>
          <verse number="34" gudi suv bilkkedi ja tjålggi, ruosskiji ja gåddi, ja goalmát biejve vas tjuodtjel.”</verse>
        </section>
        <section title="Åhpadisålmmå sihtaba guddnesajen tjåhkkåhit" 
          <verse number="35" Jakob ja Johannes, Sebedaiosa bárne, Jesusa lusi manájga ja javlajga: ”Åhpadiddje, sihtin dujsta juojddá ádnot.” -</verse>
          <verse number="36" ”Majt muv sihtabihtte dunnuj dahkat?” gatjádij.</verse>
          <verse number="37" Såj vásstedijga: ”Dibde munnuv duv guoran herlukvuodanat tjåhkkåhit, nubbe oalges ja nubbe gåro bielen.”</verse>
          <verse number="38" Jesus javlaj: ”Ähppe diede mav ádnobihtte. Máhttebihtte gus gávtjav juhkat, mav jugáv jali gástadusájn gástaduvvat, majna gástaduváv?”</verse>
          <verse number="39" Vásstedijga: ”Máhttin.” Jesus javlaj: ”Gávtjav, mav mån jugáv, dåj aj juhkabihtte, ja gástadusájn, majna gástaduváv, dåj aj gástaduvvabihtte.</verse>
          <verse number="40" Valla sajijt muv oalges ja gåro bielen vattáv dåssjå sidjij, gejda li mierreduvvam.”</verse>
          <verse number="41" Gå duo nuppe låges dav gullin, de Jakobij ja Johannesij suhttin.</verse>
          <verse number="42" Jesus sijáv ietjas lusi gåhtjoj ja javlaj: ”Diehtebihtit gudi ráddijiddjen aneduvvi, li härrá ietjasa álmmugij badjel ja oajvemusájn le álmmugij badjel fábmo.</verse>
          <verse number="43" Valla nåvti ij le dijá gaskan. Guhti dijá gaskan stuorren sihtá, lehkus iehtjádij dievnárin,</verse>
          <verse number="44" ja guhti dijá gaskan åvdemussan sihtá, lehkus gájkaj oarjjen.</verse>
          <verse number="45" Almatjabárnne ij le dievnastuvátjit boahtám, ájnat dievnastittjat ja hekkas lånåstussan ållusij åvdås vattátjit.”</verse>
        </section>
        <section title="Jesus tjalmedis Bartimaiosav Jeriko ålggolin buoret" 
          <verse number="46" Jerikoj båhtin. Ja gå Jesus åhpadisålmmåj ja stuorra almasjvegajn stádas vuolgij, de lij tjalmedis ánodiddje, Bartimaios, Timaiosa bárnne, rahtebällán tjåhkkåhime.</verse>
          <verse number="47" Gå guláj Jesusav Nasaretas, de tjuorvvogådij: ”Jesus, Davida bárnne, ármmálaste muv!”</verse>
          <verse number="48" Ålos gåhttjun suv sjávvunit, valla ájn vil tjavgabut tjuorvoj: ”Davida bárnne, ármmálaste muv!”</verse>
          <verse number="49" Jesus tjuottjadij ja javlaj: ”Gåhttjut suv diehki.” Nåvti dahkin ja tjalmedibmáj javllin: ”Åro jasska. Tjuodtjela, gåhttju sån duv.”</verse>
          <verse number="50" De ålgoldisgárvov nuolastij, ruosádij ja Jesusa lusi bådij,</verse>
          <verse number="51" ja Jesus sujsta gatjádij: ”Majt sidá muv dunji dahkat?” Tjalmedibme javlaj: ”Rabbouni, dagá muv vas vuojnnen.”</verse>
          <verse number="52" Jesus javlaj: ”Maná, duv jáhkko le duv gádjum.” Dalánagi ålmåj vuojnnegådij, ja Jesusav tjuovvolij.</verse>
        </section>
      </chapter>
      <chapter title="11. kap." 
        <section title="Jesus Jerusalemij boahtá" 
          <verse number="1" Gå lidjin Jerusalemij lahkanime ja lidjin Betfage ja Betania guoran Olijvvaváre lahka, de Jesus ietjas åhpadisålmmåjs guoktásav rájaj</verse>
          <verse number="2" sunnuj javla: ”Manne dåhku sijddaj mij le dunnu åvdån. Gå dåhku boahtebihtte, de dalága oasnámiesev gávnnabihtte danna tjadnasin, man nanna ij aktak ájn le tjåhkkåham. Vállde dav ja lájddijihtte diehki.</verse>
          <verse number="3" Jus aktak dunnus gatját majt dahkamin lihppe, de vásstedihtte: Härrá dav dárbaj, ja ruopptot dasten rádjá.”</verse>
          <verse number="4" Vuolgijga ja oasnámiesev ålggon ájtsajga uksaguoran tjadnasin, ja dav váldijga.</verse>
          <verse number="5" Muhtema sijás danna tjuodtjomin gatjádin: ”Majt dahkabihtte? Válldebihtte gus oasnáv?”</verse>
          <verse number="6" Åhpadisålmmå vásstedijga nåv gåktu Jesus lij bagádam, ja de dibddin sunnuv mannat.</verse>
          <verse number="7" Jesusa lusi oasnáv lájddijga ja dan nali ålgoldisgárvojdiska biejajga, ja sån de oasná nali tjåhkkidij.</verse>
          <verse number="8" Ja ålos ietjasa ålgoldisgárvojt gäjno nali luobbun; iehtjáda lasstavisájt hádjin, majt dan birrusa muorajs tjuollin.</verse>
          <verse number="9" Ja gudi åvdån vádtsin ja gudi tjuovvun, tjuorvvun: ”Hosianna! Buorissjivnnjeduvvam lehkus sån, guhti Härrá namán boahtá.</verse>
          <verse number="10" Buorissjivnnjeduvvam lehkus mijá áhtje Davida rijkka, mij le dal boahtemin! Hosianna allagisán!”</verse>
          <verse number="11" Jerusalemij bådij, ja tiemmpelij manáj. Ja gå lij gájkka gähttjam, de Betaniaj aktan lågenanguoktásijn moattoj, danen gå juo lij maŋŋet.</verse>
        </section>
        <section title="Sjattodis fijkunmuorra" 
          <verse number="12" Maŋep biejve gå Betanias vuolggin, de Jesus nälggáj.</verse>
          <verse number="13" De mälggadis lasstafijkunmuorav ájtsaj ja manáj dasi gehtjatjit jus sjatto lidjin. Mavas gå dasi bådij, de ittjij mavga gávna gå lastajt; ij lim vuojn fijkunájgge.</verse>
          <verse number="14" De muorraj javlaj: ”Ij aktak luoddnok galga dujsta sjattojt bårråt!” Ja åhpadisålmmå dav gullin.</verse>
        </section>
        <section title="Jesus tiemmpelav rájnni" 
          <verse number="15" Jerusalemij båhtin, ja Jesus tiemmpelij manáj. Dassta oasestiddjijt vuodjelij. Biedniklånudiddjij bievdijt ja duvvovuobddij ståvlåjt gåmodij,</verse>
          <verse number="16" ja ittjij dibde avtak tiempelsjaljo rastá majdik guoddet.</verse>
          <verse number="17" Sijáv åhpadij ja javlaj: ”Ij le gus tjáleduvvam: Muv viesso gájkaj álmmugij rågosviesson gåhtjoduvvá? Valla rievvársluoggon dij lihpit dav dahkam.”</verse>
          <verse number="18" Alemushärrá ja tjálukoahppása dav gullin, ja åhtsin vuogev Jesusav gåttåtjit, valla sujsta ballin, danen gå gájkka almatja suv åhpadimes alvaduvvin.</verse>
          <verse number="19" Gå iehkeduváj, de Jesus ja åhpadisålmmå stádas vuolggin.</verse>
        </section>
        <section title="Gå fijkunmuorra lij ássnam" 
          <verse number="20" Idedis maŋep biejve fijkunmuora vásedijn ájttsin dav gitta máddagis ássnam.</verse>
          <verse number="21" Petrus mujttáj mij åvddåla lij sjaddam ja Jesusij javlaj: ”Rábbi, gehtja, fijkunmuorra mav garrodi le ássnam!”</verse>
          <verse number="22" Jesus sidjij javlaj: ”Jáhkkit Jubmelij.</verse>
          <verse number="23" Sáddnán, jus guhtik dán várráj javllá: Tjuottjada ja merraj tjielli! Jus vájmonis ij guoktálatta, ájnat jáhkká dasi majt sån javllá, de nåv sjaddá.</verse>
          <verse number="24" Danen didjij javlav: jáhkkit oadtjobihtit gájkka majt råhkålattijn ádnobihtit, de didjij vatteduvvá.</verse>
          <verse number="25" Ja gå tjuodtjánihpit råhkålittjat, de ándagis luojttit sijáv, gej vuosstij diján le juoga. De Almenáhttje aj didjij mieddemijt ándagis luojttá.”</verse>
          <verse number="26" Valla jus ehpit ándagis luojte, de dijá Almenáhttje ij ga dijá mieddemijt ándagis luojte.</verse>
        </section>
        <section title="Gatjálvis Jesusa fámos" 
          <verse number="27" Jerusalemij vas båhtin. Gå Jesus lij tiempelsjaljov vádtsemin, de alemushärrá, tjálukoahppása ja boarrása suv lusi båhtin</verse>
          <verse number="28" ja gatjádin: ”Mat fámos dáv dagá? Guhtis le dav fámov dunji vaddám?”</verse>
          <verse number="29" Jesus vásstedij: ”Mujna le didjij gatjálvis. Vásstedihtit, de javlav mat fámos dáv dagáv.</verse>
          <verse number="30" Bådij gus Johannesa gástadus almes vaj almatjijs? Vásstedihtit munji!”</verse>
          <verse number="31" Gaskanisá rádudallin: ”Jus vásstedip: Almes, de javlasj: Mannas de ejda sunji jáhke?</verse>
          <verse number="32" Valla dåhkki gus vásstedit: Almatjijs?” Álmmuga diehti dav ettjin duosta, danen gå gájka Johannesav almma profehtan adnin.</verse>
          <verse number="33" Dan diehti vásstedin: ”Ep diede.” Jesus de sidjij javlaj: ”Jus gis nåv, de iv ga javla didjij mat fámos dáv dagáv.”</verse>
        </section>
      </chapter>
      <chapter title="12. kap." 
        <section title="Muodulvis vijnnagárddelájggárij birra" 
          <verse number="1" Jesus sidjij muodulvisáj hålaj. ”Ålmåj vijnnagárdev gárvedij ja gárdoj ja dasi vijnnaduolmudagáv tjuolaj ja váksjudagáv tsieggij. Vijnnagárdev de iehtjádijda lájggij ja manojda vuolgij.</verse>
          <verse number="2" Gå ájgge lij ållånam, de dievnárav lájggárij lusi rájaj vijnnagárde tjuohppusis oasev viettjatjit.</verse>
          <verse number="3" Valla suv gitta válldin, ruosskijin ja guoros giedaj dassta vuodjelin.</verse>
          <verse number="4" Vijnnagárddeniehkke de nuppev dievnárav sijá lusi rájaj. Oajvváj suv tsábbmin ja bilkkedin.</verse>
          <verse number="5" Goalmádav de rájaj ja suv gåddin. Nåv aj moaddásijs iehtjádijs gevaj: muhtemijt tsábbmin ja muhtemijt gåddin.</verse>
          <verse number="6" De lij sujna val akta, suv bárnnegieres, gev maŋemussan rájaj. Ålmåj javlaj: ’Bárnestam gåjt gåvatji.’</verse>
          <verse number="7" Valla lájggára nubbe nubbáj javllin: ’Dála le árbulasj. Gåddup suv, de ham mij árbev oadtjop.’</verse>
          <verse number="8" Ja de suv giddijin, gåddin ja vijnnagárde ålggolij bálkestin.</verse>
          <verse number="9" Majt dal vijnnagárddeniehkke dahká? Dåhku boahtá, lájggárijt gåddå ja vijnnagárdev iehtjádijda vaddá.</verse>
          <verse number="10" Ehpit le gus tjálugin dáv låhkåm: Dåhpetsieggijiddjijs hilgodum giergge le tjiehkagierggen sjaddam.</verse>
          <verse number="11" Härrá le dav danen dahkam ja oavdos le mijá tjalmijda.”</verse>
          <verse number="12" Vikkadin suv giddit, valla álmmugis ballin; árvvedin muodulvisáv lij sijá vuosstij hållam. Danen suv guodin ja dassta vuolggin.</verse>
        </section>
        <section title="Gatjálvis värromáksemis" 
          <verse number="13" Jesusa lusi de muhtem fariseajt ja Herodesa bällásattjajt rádjin gatjálvisáj suv gielatjit.</verse>
          <verse number="14" Suv lusi båhtin ja javllin: ”Åhpadiddje, duohtahoallen duv diehtep. I geŋga diehti svahkasta, i ga le belulasj, ájnat mijáv rievtesláhkáj Jubmela gäjnov åhpada. Le gus duolla tjäjssárij värov mákset, vaj ij? Galggap gus mákset, vaj ep?”</verse>
          <verse number="15" Valla sijá vilpástallamav dádjadij ja vásstedij: ”Manen sihtabihtit muv gähttjalit? Buktit munji denárav vaj oattjov gähttjat.”</verse>
          <verse number="16" Lagádin sunji avtav ja sån gatjádij: ”Gen gåvvå ja namma le dát?” - ”Tjäjssára”, vásstedin.</verse>
          <verse number="17" Jesus javlaj: ”Vaddit de tjäjssárij mij tjäjssárij gullu, ja Jubmelij mij Jubmelij gullu.” Imájdin de suv.</verse>
        </section>
        <section title="Gatjálvis tjuodtjelimes" 
          <verse number="18" Muhtem saddukea de båhtin - sij javlli tjuodtjelibme ij le almma - ja Jesusis gatjádin:</verse>
          <verse number="19" ”Åhpadiddje, tjáluga baktu Moses mijáv åhpat: jus gännanik le viellja guhti jábmá ja áhkáv guodá, valla älle máná, de galggá árbbátjijn válldut ja vielljasis gierragijt vaddet.</verse>
          <verse number="20" De lidjin gietjav vieljatja. Vuostasj vállduj ja mánádibmen jámij.</verse>
          <verse number="21" Nubbe árbbátjijn vállduj ja mánádibmen jámij, ja náv aj goalmát.</verse>
          <verse number="22" Aktak sijás giehtjasis ittjij mánájt oattjo. Vijmak nissun aj jámij.</verse>
          <verse number="23" Gen áhkká de nissun le tjuodtjelime biejven gå jábbmegij lussta tjuodtjeli? Gájkka gietjas ham lidjin sujna válldum.”</verse>
          <verse number="24" Jesus vásstedij: ”Ehpit gus jur dan diehti tjádjána, gå ehpit tjálugav máhte, ehpit ga mavga Jubmela fámo birra diede?</verse>
          <verse number="25" Gå li jábbmegij lussta tjuodtjelam de e válldu, e ga vállduduvá, ájnat li degu ieŋŋgila almen.</verse>
          <verse number="26" Valla jábbmegij tjuodtjelime hárráj, ejda gus Mosesa girjijn biehkev tjiesskislánjátjij birra lågå, gå Jubmel Mosesij javllá: Mån lev Abrahama Jubmel ja Isaka Jubmel ja Jakoba Jubmel.</verse>
          <verse number="27" Jubmel ij le jábbmegij ájnat viesso almatjij jubmel. Ållu tjádjánam lihpit.”</verse>
        </section>
        <section title="Gatjálvis ájnnasamos budás" 
          <verse number="28" Tjálukoahppásijs akta, guhti sijáv guláj ságastime, ielvij man buoragit Jesus vásstedij ja suv lusi manáj gatjádittjat: ”Mij budájt le gájkka budájs ájnnasamos?”</verse>
          <verse number="29" Jesus vásstedij: ”Ájnnasamos budá le dát: Gulá, Israel, Härrá, mijá Jubmel, le ájnna Härrá,</verse>
          <verse number="30" ja galga Härráv, Jubmelat, iehttset ålles vájmostat, ålles sielostat, ålles jiermestat ja gájkat fámostat.</verse>
          <verse number="31" Nubbe le dát: Galga guojmát iehttset nåv gåk ietjat. Dájs stuoráp budá e gávnnu.”</verse>
          <verse number="32" Tjálukoahpes javlaj: ”Dujna le duolla, åhpadiddje! Le galla gåktu javla: sån le ájnna jubmel, ietjá jubmel ij le.</verse>
          <verse number="33" Suv iehttset ålles vájmostis, ålles jiermestis ja gájkat fámostis, ja guojmes iehttset nåv gåk ietjas, le gájkka boalldemvärojs ja ietjá värojs ienep.”</verse>
          <verse number="34" Gå Jesus guláj ålmåj jiermmát vásstedij, de javlaj: ”Dån ille Jubmela rijkas mälggadin.” Ittjij de aktak sujsta dasti duosta ienebuv gatjádit.</verse>
        </section>
        <section title="Le gus Messias Davida bárnne?" 
          <verse number="35" Åhpadattijn tiemmpelin Jesus gatjádij: ”Gåktus tjálukoahppása máhtti Messiasav Davida bárnnen javllat?</verse>
          <verse number="36" David le ham iesj ájlis Vuojŋŋanisá baktu javllam: Härrá muv härráj hålaj: Tjåhkkida muv oalges bälláj, de bie- jav duv vasjulattjajt duvddan juolgijat vuolláj.</verse>
          <verse number="37" David ham suv härrán gåhttju; gåktus de Davida bárnne le?” Várrijihtit tjálukoahppásijs Gájkka almatja Jesusav miellusit gulldalin,</verse>
          <verse number="38" ja åhpadattijn javlaj: ”Várrijihtit tjálukoahppásijs, gudi sihti guhka ålgoldisgárvoj vádtset, guovdon buorástahteduvvat,</verse>
          <verse number="39" ja åvdemusán synagogan ja guossen guddnesajen tjåhkkåhit.</verse>
          <verse number="40" Árbbátjijt viesojs bårri ja vuojnnuma diehti guhkev råhkådalli. Garrasappot sij galla duobbmidalli.”</verse>
        </section>
        <section title="Árbbátja vattáldahka" 
          <verse number="41" Jesus tiempelgisto buohta tjåhkkidij ja almatjijt vuojnij biednigijt dasi biedjamin. Ållo boandá ednagav vaddin.</verse>
          <verse number="42" Häjos árbbásj de bådij ja guokta guohpárbiednigattja, jali galla era, dasi biejaj.</verse>
          <verse number="43" Jesus de åhpadisålmmåjdis ietjas lusi gåhtjoj ja javlaj: ”Sáddnán, duot häjos árbbásj le tiempelgisstuj biedjam gájkka iehtjádijs ienebuv.</verse>
          <verse number="44" Gájka vaddin valljudagástisá, valla sån häjosvuodanis vattij gájkka åbmudagás, gájkka massta viessot.”</verse>
        </section>
      </chapter>
      <chapter title="13. kap." 
        <section title="Tiemmpela boahtte gahttjam" 
          <verse number="1" Gå Jesus lij tiemmpelis ålgus mannamin, de suv åhpadisålmmåjs akta javlaj: ”Åhpadiddje, gehtja makkir gierge ja makkir huodnaha!”</verse>
          <verse number="2" Jesus vásstedij: ”Dájt stuorra huodnahijt vuojná. Dási ij giergge gierge nali bátse, ájnat gájkka gajkoduvvá.”</verse>
        </section>
        <section title="Boahtte gähttjalime" 
          <verse number="3" Gå Jesus lij Olijvvaváren tiemmpela buohta tjåhkkåhime, ja Petrus, Jakob, Johannes ja Andreas galluk lidjin sujna, de gatjádin:</verse>
          <verse number="4" ”Sárno midjij goassa sjaddá. Ja mij le märkkan gå ájgge le ållånam ja gájkka dát sjaddá?”</verse>
          <verse number="5" Jesus de sidjij javlaj: ”Várrijihtit avtak dijáv tjáddjimis.</verse>
          <verse number="6" Ållusa muv namán båditji javla: Mån dat lev, ja ållusijt sij tjáddjidittji.</verse>
          <verse number="7" Ja gå doarrojutsáv ja doarroságav gullábihtit, de allit ballá. Dát viertti boahtet, valla ij le ájn nåhkåma mieren.</verse>
          <verse number="8" Álmmuk álmmuga vuosstij ja rijkka rijka vuosstij tjuodtjel. Ednamskielbbima duosi dási sjaddi ja nielgge aj. Dát le riegádahttemvájvij álggo.</verse>
          <verse number="9" Valla várrijihtit. Duobbmoståvlåj åvddåj dijáv vaddi, synagogajn ruosskiji ja ednamhärráj ja gånågisáj åvddåj muv diehti doalvvu, sidjij vihtanussan.</verse>
          <verse number="10" Vuostak evangelium viertti gájkka álmmugijda sárnneduvvat.</verse>
          <verse number="11" Gå dijáv vuolgadi, allit de balá majt javllat, ájnat javllit dajt bágojt, ma daŋga båttå njálmmáj biejaduvvi, danen gå ehpit ietja håla, ájnat ájlis Vuojŋŋanis.</verse>
          <verse number="12" Viellja vieljas jábmemij rádjá, ja áhttje mánás. Máná äjgádijda suodji ja sijáv sårmmiji.</verse>
          <verse number="13" Gájka dijáv muv namá diehti vasjodi. Valla gádjus sån, guhti gitta maŋemussaj gillá.</verse>
        </section>
        <section title="Maŋemus stuorra nieda" 
          <verse number="14" Gå dåssjididdje vastesvuodav vuojnnebihtit tjuodtjomin, gånnå ij galgalulu (guhti dáv låhkå, dádjadis riekta), de Judea årro várijda galggi báhtarit.</verse>
          <verse number="15" Guhti le huodnaha nanna, allus mannu majdik vuollet viesostis viettjatjit,</verse>
          <verse number="16" ja guhti bäldon, allus máhttsu ålgoldisgárvos viettjatjit.</verse>
          <verse number="17" Vuoj iesselisájda jali njamádiddjijda daj biejvij.</verse>
          <verse number="18" Råhkålihtit vaj dálven ij sjatta.</verse>
          <verse number="19" Daj biejvij vuojn vájve sjaddi, man lágátja älle årrum dat rájes gå Jubmel väráldav sjivnnjedij, e goassak ga galga sjaddat.</verse>
          <verse number="20" Jus Härrá ij lulu dav ájgev oanedit, de aktak almasj ij lulu gádjusit. Valla ájgev le oanedam sijá diehti, gejt le válljim.</verse>
          <verse number="21" Ja jus de guhtik didjij javllá: Dánna le Messias, jali: Duonna sån le, de allit sunji åsko!</verse>
          <verse number="22" Vierremessiasa ja vierreprofehta ilmmi merkajt ja oavdojt dagátjit, válljiduvvamijt tjáddjitjit.</verse>
          <verse number="23" Várrijihtit! Mån lev dal didjij gájkka åvddåla sárnnum.</verse>
        </section>
        <section title="Almatjabárne boahtem" 
          <verse number="24" Valla daj biejvij, gájkka dan nieda maŋŋela, de biejvve sjevnjut. Ij mánno ga bájte.</verse>
          <verse number="25" Náste almes gahttji ja alme fámo doargesti.</verse>
          <verse number="26" Almatjabárnev de balvaj gaskan vuojnni stuorra fámujn ja herlukvuodajn boahtemin.</verse>
          <verse number="27" Ja de ieŋŋgilijt rádjá ja värálda nieljet guovlos sijáv tjoahkki, gejt le válljim, ednama rájes gitta alme rádjáj.</verse>
        </section>
        <section title="Muodulvis fijkunmuora urbbama birra" 
          <verse number="28" Oahppit muodulvisás fijkunmuora birra. Gå oakse dimut ja lassta luorkijt, de diehtebihtit giesev lahkanime.</verse>
          <verse number="29" Daŋga láhkáj, gå dáv gájkka vuojnnebihtit, de diehtebihtit suv lahka, uvsa ålggolin.</verse>
          <verse number="30" Sáddnán, dát vierrek ij dåssjåna, åvddål gå dát gájkka sjaddá.</verse>
          <verse number="31" Almme ja ednam dåssjånibá, valla muv bágo e dåssjåna.</verse>
        </section>
        <section title="Gåhtsit" 
          <verse number="32" Biejvev ja tijmav aktak ij diede, e ieŋŋgila almen, ij ga Bárnne, ij aktak ietján gå Áhttje.</verse>
          <verse number="33" Várrijihtit ja gåhtsit, ehpit diede gå ájgge ållån.</verse>
          <verse number="34" Sjaddá degu ålmåj, guhti manojda le vuolggám; sån le viesos guodám ja dievnárijdes gåhttjum dav gähttjat, gännánik le ietjas barggo, ja sån le uksagáhttárav gåhttjum gåhtset.</verse>
          <verse number="35" Gåhtsit dan diehti, ehpit diede goassa boanndi boahtá, iehkedis jali idjaguovddela jali giemeskin jali idedis.</verse>
          <verse number="36" Várrijihtit, vaj hähkkat ij boade ja dijáv oademin gávna.</verse>
          <verse number="37" Didjij ja gájkajda javlav: Gåhtsit!”</verse>
        </section>
      </chapter>
      <chapter title="14. kap." 
        <section title="Ájggomus Jesusav gåddet" 
          <verse number="1" Guokta biejve lidjin bässátjijda ja suvrrodiklájbe basijda. Alemushärrá ja tjálukoahppása usjudin gåktu sluogasvuodajn Jesusav giddit ja gåddet.</verse>
          <verse number="2" Sij javllin: ”Allup de bassebále, soajttep stuojmev álmmuga gaskkaj dahkat.”</verse>
        </section>
        <section title="Nissun Jesusav vuojddá" 
          <verse number="3" Gå Jesus lij Betanian spihtálasj Simona vieson bievddegátten vällahime, de nissun bådij divras oalle nardusvuojddasijn. Vuojdasruvsav rabáj ja gájkka gurggalij Jesusa oajve nali.</verse>
          <verse number="4" Muhtema suhttin ja nubbe nubbáj javllin: ”Gehtja, gåk vuojddasav skidárt.</verse>
          <verse number="5" Dan vuojddasa åvdås oadtjot luluj badjel gålmmåtjuohte denára majt häjojda buktet luluj vaddet.” Ja nissunij bielkkin.</verse>
          <verse number="6" Valla Jesus javlaj: ”Dibddit suv ráfen! Manen suv hådjodihpit? Sån le ham munji buorev dahkam.</verse>
          <verse number="7" Häjo li agev dijá siegen, ja sidjij buorev buktebihtit dahkat goassa sihtabihtit, valla mån iv le agev dijá lunna.</verse>
          <verse number="8" Sån le dahkam majt buvtij, juo åvddålin le huksam muv rubmahav hávddádibmáj vuojdaduvvat.</verse>
          <verse number="9" Sáddnán, gånnå ihkenis väráldin evangeliumav sárnnedi, de aj nissuna mujtton suv dagojt subtsasti.”</verse>
        </section>
        <section title="Judas Jesusav bähttá" 
          <verse number="10" Valla Judas Iskariot, lågenanguoktásis akta, alemushärráj lusi manáj Jesusav bähtátjit.</verse>
          <verse number="11" Ávvusin ja biednigijt sunji loabedin. Ja sjiehtes ájgev åtsåj Jesusav bähtátjit.</verse>
        </section>
        <section title="Bässásjmállásijt gárvedi" 
          <verse number="12" Suvrrodik lájbe basij vuostasj biejve, gå bässásjlippajt njuovvin, de åhpadisålmmå gatjádin: ”Gåsi sidá mijáv bässásjmállásijt dunji gárvedit?”</verse>
          <verse number="13" Jesus de guoktásav rájaj ja sunnuj javlaj: ”Manne stádaj. Dåppe ålmmåv iejvvibihtte tjáhtjelihtev guoddemin. Tjuovvolihtte suv,</verse>
          <verse number="14" ja gåsi tjágŋá, de dan vieso boanndij javlle: Åhpadiddje gatját: Gåggu le ladnja gånnå bässásjmállásijt máhtáv åhpadisålmmåjam bårråt?</verse>
          <verse number="15" Dunnuj de stuorra, juo gárvvidum lanjáv badjelåbdån vuoset. Danna midjij gárvedihtte.”</verse>
          <verse number="16" Åhpadisålmmå vuolgijga, ja gå stádaj bådijga, de lij gájkka nåv gåktu lij javllam, ja såj de bässásjmállásijt gárvedijga.</verse>
        </section>
        <section title="Jesus biehttev tsuojggi" 
          <verse number="17" Iehkedis de Jesus lågenanguoktásijn dasi bådij.</verse>
          <verse number="18" Gå lidjin bievddegátten vällahime bårråmin, de Jesus javlaj: ”Sáddnán, dijás soames muv bähttá, soames guhti mujna le bårråmin.”</verse>
          <verse number="19" Hådjånin ja sujsta avtas nubbe gatjádaláj: ”Iv gåjt dal mån littja?”</verse>
          <verse number="20" Sån vásstedij: ”Lågenanguoktásis akta, guhti mujna le gáren buodnjomin.</verse>
          <verse number="21" Almatjabárnne vuolggá, nåv gåktu suv birra le tjáleduvvam, valla vuoj dan almatjij, gen baktu Almatjabárnne biehteduvvá! Dan almatjij buorep luluj, jus ij goassak lulu riegádit.”</verse>
        </section>
        <section title="Maŋemus mállása" 
          <verse number="22" Bårådijn Jesus lájbev váldij, gijtulvisáv råhkålij, lájbev dådjalij, ja vattij sidjij javla: ”Válldit dáv, dát le muv rumáj.”</verse>
          <verse number="23" Ja gávtjav váldij, Jubmelav gijtij ja sidjij vattij, ja gájka dassta juhkin.</verse>
          <verse number="24" Sån javlaj: ”Dát le muv varra, lihto varra, mij ållusa åvdås gålgåduvvá.</verse>
          <verse number="25" Sáddnán, iv dasti goassak dassta jugá, mij vijnnamuoras boahtá, åvddål dan biejve gå varás vijnav Jubmela rijkan jugáv.”</verse>
        </section>
        <section title="Jesus Petrusa vuornnomav åvddålin sárnnu" 
          <verse number="26" Hieveduslávlloma maŋŋel Olijvvavárráj de mannin.</verse>
          <verse number="27" Dåppe Jesus sidjij hålaj: ”Dij gájka mujsta gahttjabihtit, danen gå tjáleduvvam le: Räjnnuhiddjev mån gåttåv, ja sávtsa hádjási.</verse>
          <verse number="28" Valla muv tjuodtjelime maŋŋel, de dijá åvdån Galileaj manáv.”</verse>
          <verse number="29" Petrus de vásstedij: ”Juska gájka iehtjáda gahttji, de gåjt mån iv dujsta gahtja!”</verse>
          <verse number="30" Jesus vásstedij: ”Sáddnán, juo dán ijá, åvddål gå åresvuonntsá guokti tjuodjá, de gålmmi muv vuornáda.”</verse>
          <verse number="31" Valla Petrus duodastij: ”Juska dujna vierttiv jábmet, de iv luoddnok duv vuornáda.” Ja dan láhkáj sij gájka javllin.</verse>
        </section>
        <section title="Jesus Getsemanen" 
          <verse number="32" Båhtin de sadjáj nammaduvvam Getsemanen, ja Jesus åhpadisålmmåjda javlaj: ”Tjåhkkåhihtit dánnága båttåv gå råhkålav.”</verse>
          <verse number="33" Valla Petrusav, Jakobav ja Johannesav váldij fárrusis. Balluj ja vájvváj boadádaláj,</verse>
          <verse number="34" ja sidjij hålaj: ”Muv siello le gitta jábmemij håjen. Ganugihtit dási gåtsåtjit.”</verse>
          <verse number="35" Duobbelattjaj manáj, ednama nali luojttádij ja råhkålij bessat dát båttås jus máhttelis.</verse>
          <verse number="36" Javlaj: ”Abba! Áhttje! Gájkka dunji le máhttelis. Válde mujsta dáv gávtjav. Valla ij muv, ájnat duv sidoda milta.”</verse>
          <verse number="37" Gå máhtsaj, de sijáv oademin gávnaj, ja Petrusij javlaj: ”Simon, oademin gus le? Ittji gus vieje åbbånis tijmav gåhtset?</verse>
          <verse number="38" Gåhtsit råhkålihtit gähttjalibmáj gahttjamis. Vuojŋŋanis le sjuves, valla oadtje sjiebtjes.”</verse>
          <verse number="39" Vuolgij de vas ja dajga bágoj råhkålij.</verse>
          <verse number="40" Gå máhtsaj, de sijáv vas oademin gávnaj; tjalme lidjin nahkárijs låssåda, ja ettjin diede majt vásstedit.</verse>
          <verse number="41" Goalmádis máhtsaj ja de javlaj: ”Vilá ham oademin ja vuojŋadallamin lihpit! Nuoges le. Ájgge le ållånam, Almatjabárnne suddárij giedajda vatteduvvá.</verse>
          <verse number="42" Tjuodtjánihtit, vuolggup. Muv biehtte dála boahtá.”</verse>
        </section>
        <section title="Jesus giddiduvvá" 
          <verse number="43" Gå Jesus ájn lij sárnnomin, de Judas bådij, lågenanguoktásis akta, ja fáronis almasjvehka svierdij ja såppij, alemushärrájs, tjálukoahppásijs ja boarrásijs rájaduvvam.</verse>
          <verse number="44" Biehtte lij såbadam sidjij merkav vaddet: ”Gev tjulestav, sån le. Giddijihtit suv ja váttugis gähtjon suv vuolgadihtit!”</verse>
          <verse number="45" Gå bådij, de dalága Jesusa lusi manáj. ”Rábbi”, javlaj ja de suv tjulestij.</verse>
          <verse number="46" Jesusij de njåmmun ja válldin suv gitta.</verse>
          <verse number="47" Valla soames danna tjuodtjomin svierdes råhttij, alemushärrá dievnárav räjvvalij ja sujsta bieljev tjuolastij.</verse>
          <verse number="48" Jesus de sidjij javlaj: ”Degu rievvára vuosstij lihpit svierdij ja såppij vuolggám muv gidditjit.</verse>
          <verse number="49" Juohkka biejve lidjiv dijá siegen tiemmpelin åhpadime, ja ejda munji njoamo. Valla tjáluga bágo galggin ålliduvvat.”</verse>
          <verse number="50" Gájka suv guodin ja báhtarin.</verse>
          <verse number="51" Nuorra ålmåj, gänna ij lim lijnnebiktasis ietjá gárvvon, sidáj Jesusav tjuovvolit. Giddijin suv,</verse>
          <verse number="52" valla sån de biktasav dasi guodij ja rihttsot dassta viega manáj.</verse>
        </section>
        <section title="Jesus ráde åvdån" 
          <verse number="53" Jesusav alemushärrá åvddåj vuolgadin, ja gájkka alemushärrá, boarrása ja tjálukoahppása dasi tjåhkanin.</verse>
          <verse number="54" Petrus mälggadis tjuovoj, gitta alemushärrá viessuj, ja dåppe de dievnárij siegen tjåhkkåhij dållågátten biktalime.</verse>
          <verse number="55" Alemushärrá ja ålles ráde gähttjaladdin vihtanasstemav Jesusa vuosstij åhtsåt besatjit suv jábmemij duobbmitjit, valla ettjin majdik gávna.</verse>
          <verse number="56" Ålos suv vuosstij vieret vihtanasstin, ja sijá vihtanusá ettjin aktij hieba.</verse>
          <verse number="57" Muhtema vieret vihtanasstin suv gullam javllamin:</verse>
          <verse number="58" ”Dáv almatja giedas tsieggidum tiemmpelav mån gajkov ja gålmån biejven nuppev tsieggiv, mij ij le almatja giedas tsieggiduvvam.”</verse>
          <verse number="59" Valla ettjin ga dá vihtanusá aktij hieba.</verse>
          <verse number="60" Alemushärrá de sajestis tjuodtjelij ja Jesusis gatjádij: ”I gus dån sijá guoddalimijda vássteda?”</verse>
          <verse number="61" Valla sjávo lij, ittjij ga majdik vássteda. Alemushärrá de vas gatjádij: ”Le gus Messias, Buorissjivnnjeduvvama Bárnne?”</verse>
          <verse number="62" Jesus vásstedij: ”Lev, ja vuojnitjihpit Almatjabárnev Fámo oalges bielen tjåhkkåhime ja alme balvaj gaskan boahtemin.”</verse>
          <verse number="63" Alemushärrá de biktasijdes gajkudij ja javlaj: ”Majt dal vihtanij?</verse>
          <verse number="64" Álbedusáv lihpit gullam. Majt javllabihtit?” Gájka suv jábmemoassen duobbmijin.</verse>
          <verse number="65" Ja muhtema suv tjålggågåhtin, suv tjalmijt gåbttjin, tjårmmin ja javllin: ”Sárnneda dal!” Ja vávta suv nierraj spähkkun.</verse>
        </section>
        <section title="Petrus Jesusav vuornnu" 
          <verse number="66" Petrus lij vuollen sjaljon. Alemushärrá därnojs akta de bådij,</verse>
          <verse number="67" ja gå suv ájtsaj biktalime, de sunji gehtjastij ja javlaj: ”Dån aj lidji aktan Jesusijn nasareagijn.”</verse>
          <verse number="68" Valla Petrus vuornoj: ”Iv åbbå dádjada majt javla.” Ja ålgop sjalljuj manáj.</verse>
          <verse number="69" Gå niejdda suv dåppe ájtsaj, de sidjij danna tjuodtjomin vas javlaj: ”Sån le sijás akta!”</verse>
          <verse number="70" Petrus vas vuornoj. Gudi danna lidjin tjuodtjomin dalága dan maŋŋela Petrusij javllin: ”Dån le galla sijás akta, Galileas ham dån le.”</verse>
          <verse number="71" De garrodij ja nannij: ”Iv dåbdå dav ålmmåv gen birra ságastihpit!”</verse>
          <verse number="72" Daŋga båttå åresvuonntsá nuppádis tjuojaj. Petrus de mujttáj, majt Jesus sunji lij javllam: ”Åvddål gå åresvuonntsá guokti tjuodjá, gålmmi muv vuornáda.” Ja sån tjierruj.</verse>
        </section>
      </chapter>
      <chapter title="15. kap." 
        <section title="Jesus Pilatusa åvdån" 
          <verse number="1" Árradisán alemushärrá boarrásij ja tjálukoahppásij rádudallin, ålles rádijn. Gåhttjun Jesusav tjadnat ja Pilatusa hállduj suv doalvvun.</verse>
          <verse number="2" Pilatus sujsta gatjádij: ”Le gus dån juvdáj gånågis?” Sån vásstedij: ”Iesj ham dav javla.”</verse>
          <verse number="3" Alemushärrájn lidjin ållo guoddalime suv vuosstij,</verse>
          <verse number="4" ja Pilatus de sujsta gatjádij: ”I gus majdik vássteda? Gulá ham gåktu duv guoddali!”</verse>
          <verse number="5" Valla Jesus ittjij majdik enabuv vássteda, ja Pilatus imájdaláj.</verse>
        </section>
        <section title="Barabbasav luojtti. Jesusav duobbmiji" 
          <verse number="6" Pilatusin lij dáhpe bassebále ábaj sidjij avtav fáŋgav luojttet, gev ádnun.</verse>
          <verse number="7" Ålmåj, gen namma lij Barabbas, lij dal fáŋŋgiduvvam aktan stuojmmedahkkij, gudi stuojmij sinna lidjin almatjijt gåddålam.</verse>
          <verse number="8" Álmmuk Pilatusa lusi gárgadij ja gåhtjoj suv nåvti dahkat, gåktu suv dáhpe lij.</verse>
          <verse number="9" Sån vásstedij: ”Sihtabihtit gus muv juvdáj gånågisáv luojttet?”</verse>
          <verse number="10" Árvvedij udnodisvuodas alemushärrá lidjin Jesusav suv hállduj vaddám.</verse>
          <verse number="11" Valla alemushärrá ávttjijin álmmugav sihtat Barabbasav ienni luojttet.</verse>
          <verse number="12" Pilatus vas javlaj: ”Majt de sujna dagáv, gev juvdáj gånågissan gåhttjobihtit?”</verse>
          <verse number="13" Sij de tjuorvvun: ”Ruossinávlli suv!”</verse>
          <verse number="14" Pilatus gatjádij: ”Majt bahájt le dahkam?” Valla ájn vil tjavgabut tjuorvvun: ”Ruossinávlli suv!”</verse>
          <verse number="15" Pilatus, guhti álmmuga sidoda milta sidáj dahkat, Barabbasav luojtij. Jesusav ruosskidahtij ja vattij suv ruossinávlliduvátjit.</verse>
        </section>
        <section title="Doarroålmmå Jesusav bilkkedi" 
          <verse number="16" Doarroålmmå Jesusav laddnesjalljuj doalvvun ja ålles váktavegav tjoahkkáj gåhttjun.</verse>
          <verse number="17" Ruoppsis purpurbájnok ålgoldisgárvvuj suv gárvodin ja tjiesskislánjátjijs kråvnåv suv oajvváj bárddin.</verse>
          <verse number="18" Buorástahttin de suv: ”Buoris dunji, juvdáj gånågis!”</verse>
          <verse number="19" Såppijn suv oajvváj tjasskin, tjålggin ja luojttádin buolvatjij nali suv guddnedittjat.</verse>
          <verse number="20" Bilkkedimes häjttám, de ruoppsis ålgoldisgárvov sujsta nuollin, ietjas biktasijda gárvodin ja ruossinávlliduvátjit suv vuolgadin.</verse>
        </section>
        <section title="Ruossinávllim" 
          <verse number="21" Simon Kyrenes, Aleksandrosa ja Rufusa áhttje, lij jur stáda ålggolis boahtemin, ja suv nággidin Jesusa ruossav guoddet.</verse>
          <verse number="22" Jesusav doalvvun sadjáj, mav Golgotan gåhttju (mij merkaj Skuvrre).</verse>
          <verse number="23" Dåppe sunji vijnav mirrájn vaddin, valla ittjij dav duosto.</verse>
          <verse number="24" Suv de ruossinávllijin, ja biktasijt gaskanisá vuorbbádin.</verse>
          <verse number="25" Goalmát tijma bájken suv ruossinávllijin.</verse>
          <verse number="26" Guoddalimev lidjin náv tjállám: Juvdáj gånågis.</verse>
          <verse number="27" Ruossinávllijin sujna aktan guokta rievvára, nuppev suv oalges bälláj ja nuppev gåro.</verse>
          <verse number="28" [Ja tjáluk ålliduvvá, mij javllá: Vierredahkken sån aneduváj.]</verse>
          <verse number="29" Gudi vásuk vádtsin suv bilkkedin, oajvev risstijin ja javllin: ”Guhti tiemmpelav gajko ja gålmån biejven vas tsieggi,</verse>
          <verse number="30" gájo dal ietjat ja luojttáda ruossas.”</verse>
          <verse number="31" Dan láhkáj alemushärrá ja tjálukoahppása gaskanisá suv tjajmon adnin ja javllin: ”Iehtjádijt gåjt gájoj, ietjas gis ij.</verse>
          <verse number="32" Guhti le Messias, Israela gånågis, luojttádis dal ruossas, vaj bessap dav vuojnnet ja sunji jáhkket.” Gudi sujna aktan ruossinávlliduvájga, aj suv bilkkedijga.</verse>
        </section>
        <section title="Jesusa jábmem" 
          <verse number="33" Gudát tijma bájken ålles ednam sjevnjudij ja sjievnnjet gitta avtsát tijma rádjáj bisoj.</verse>
          <verse number="34" Ja avtsát tijma bájken Jesus jieddnát tjuorvvij: ”Eloi, Eloi, lema sabaktani?” (dat le: Muv Jubmel, muv Jubmel, manen le muv guodám?).</verse>
          <verse number="35" Muhtema guoran tjuodtjomin, dav gullin ja javllin: ”Eliav tjuorvvu.”</verse>
          <verse number="36" Sijás akta viehkalij ja sváhpav suvra vijnas dievdij. Soabbegähtjáj dav biejaj ja Jesusij vattij juhkat javla: ”Gähttjup jus Elia boahtá suv vuolus váldátjit.”</verse>
          <verse number="37" Jieddnás tjuorvvasijn Jesus hiejtij vuojŋŋamis.</verse>
          <verse number="38" Dalloj de tiempellåvda guovte bähkkáj gajkkusij, badjerabdas gitta vuollerabddaj.</verse>
          <verse number="39" Doarrooajvve Jesusa buohta tjuodtjomin, vuojnij gåktu de vuojŋŋamav luojtij ja javlaj: ”Dát ålmåj lij de duodaj Jubmela Bárnne.”</verse>
          <verse number="40" Duobbelattjan muhtem nissuna aj lidjin tjuodtjomin gähttjamin, ja sijá siegen lij Maria Magdalas, Maria guhti lij nuorap Jakoba ja Josesa ieddne, ja de Salome.</verse>
          <verse number="41" Lidjin suv tjuovudam ja dievnnum gå Galilean lij. Ja dåppe lidjin aj moadda ietjá nissuna, gudi suv fáron lidjin Jerusalemij badjánam.</verse>
        </section>
        <section title="Hávddádibme" 
          <verse number="42" Gå lij juo gárvedimbiejve iehket, dan biejve sábbáda åvddål,</verse>
          <verse number="43" de bådij Josef Arimataias, guddnen aneduvvam rádehärrá, guhti lij aj Jubmela rijkav vuorddemin. Jálusmuváj ja Pilatusa lusi manáj Jesusa rubmahav ánutjit.</verse>
          <verse number="44" Pilatus oavdduhij gå guláj Jesusav juo jábmám. Gåhtjoj doarrooajvev ietjas lusi ja gatjádij jus Jesus ajtu lij jábmám.</verse>
          <verse number="45" Gå doarrooajvve dav nanostij de Josefij rubmahav vattij.</verse>
          <verse number="46" Josef lijnijt åstij, Jesusav vuolus váldij ja lijnij sisi giesaj. Biejaj suv hávddáj, mij lij báktáj tjuoladuvvam ja giergev hávde rájge åvddåj jållerdij.</verse>
          <verse number="47" Maria Magdalas ja Josesa ieddne Maria vuojnijga gåsi suv biedjin.</verse>
        </section>
      </chapter>
      <chapter title="16. kap." 
        <section title="Nissuna hávde guoran" 
          <verse number="1" Gå sábbát lij vássám, de Maria Magdalas, Jakoba ieddne Maria ja Salome njálgugit hapsijdiddje ruttajt oasstin Jesusav vuojdatjit.</verse>
          <verse number="2" Hávddáj båhtin árradisán sábbáda maŋŋela gå biejvve badjánij.</verse>
          <verse number="3" Ja nubbe nubbáj javllin: ”Guhtis midjij giergev hávde uvsa åvdås jållert?”</verse>
          <verse number="4" Mavas de ájttsin giergev, mij lij alvos stuorre, ierit jållerduvvam.</verse>
          <verse number="5" Mannin hávde sisi ja nuorra ålmmåv ájttsin gárvoduvvam vielggis guhka biktasijda danna oalges bielen tjåhkkåhime, ja sij suorgganin.</verse>
          <verse number="6" Valla sidjij javlaj: ”Allit ballá. Åhtsåbihtit Jesusav Nasaretas, guhti ruossinávlliduváj. Sån tjuodtjelij, ij le dánna. Gähttjit, dála le sadje, gåsi suv biedjin.</verse>
          <verse number="7" Valla mannit Petrusa ja dåj ietjá åhpadisålmmåj lusi ja javllit: ’Dijá åvddålin Galileaj manná. Dåppe suv vuojnnebihtit, nåv gåktu le didjij javllam.’”</verse>
          <verse number="8" Hávdes de viega mannin, doargesta ja balá. Ettjin ga gesisik majdik moalgeda, danen gå balon lidjin.</verse>
        </section>
        <section title="Guhti tjuodtjelij ietjas bigot" 
          <verse number="[9" Gå Jesus lij árradisán sábbáda maŋŋel tjuodtjelam, de ietjas bigodij vuostak Mariaj Magdalas, gässta lij gietjav bahás vuojŋŋanisá vuodjelam.</verse>
          <verse number="10" Maria vuolgij ja dav giehtoj sidjij, gudi lidjin årrum aktan Jesusijn ja lidjin dal surgos tjierromin.</verse>
          <verse number="11" Gå gullájin suv viesso ja Maria lij suv vuojnnám, de ettjin dasi jáhke.</verse>
          <verse number="12" Dan maŋŋela de ietjá hámen ietjas bigodij, sijás guoktásij, gå lijga stáda ålggolij mannamin.</verse>
          <verse number="13" Såj aj vuolgijga ja nuppijda dav giehtojga, valla ettjin sunnuj ga jáhke.</verse>
          <verse number="14" Ietjas aj lågenanaktaj bigodij gå lidjin bievddegátten vällahime, ja vádnajáhko ja garra vájmoj diehti sijáv gájgodij, gå ällim jáhkkám sidjij, gudi lidjin suv tjuodtjelime maŋŋela vuojnnám.</verse>
          <verse number="15" Sidjij javlaj: ”Mannit juohkka sadjáj värálda birra ja åbbå sjivnnjádussaj evangeliumav sárnnedihtit.</verse>
          <verse number="16" Guhti jáhkká ja gástaduvvá gádjus, valla guhti ij jáhke duobbmidallá.</verse>
          <verse number="17" Dá merka sijáv tjuovvu gudi jáhkki: muv namán bahás vuojŋŋanisájt vuodjeli, ådå gielaj sárnnu,</verse>
          <verse number="18" gärmmahijt giedajisá dåhpu, jus jámediddje selgav juhki de sijáv ij vahágahte, ja giedajdisá skihppij nali biedji ja sijáv buoredi.”</verse>
          <verse number="19" Gå härrá Jesus lij sidjij dav hållam, de almmáj váldeduváj ja Jubmela oalges bälláj tjåhkkidij.</verse>
          <verse number="20" Valla sij vuolggin ja juohkka sajen sárnnedin, ja Härrá sijáv doarjodij ja bágov tjuovvo merkaj baktu nanodij.]</verse>
        </section>
      </chapter>
    </book>
    <book title="Lukasa evangelium" 
      <chapter title="1. kap." 
        <section title="Åvddåhålla" 
          <verse number="1" Ålos li juo gähttjalam mijá giehtos subttsasijt ållåsit tjoahkkit,</verse>
          <verse number="2" gåktu li midjij subtsastuvvam sijájs gudi ietja dajt álggorájes vuojnnin ja bágo dievnárin sjaddin.</verse>
          <verse number="3" Gå lev gájkka tjiegŋalit gitta álggorájes guoradam, de lev aj mierredam dajt dunji, guddnedum Teofilos, duolla maŋŋálakkoj álgos gähtjáj tjállet,</verse>
          <verse number="4" vaj dádjada duv oadtjom diedo li åskeldahtte.</verse>
        </section>
        <section title="Jáhtto Johannes gástadiddje riegádimes" 
          <verse number="5" Dan ájge gå Herodes lij Judea gånågissan, de lij Aviasa juohkusin härrá gen namma lij Sakarias. Suv áhkká lij Arona máttos namájn Elisabet.</verse>
          <verse number="6" Goappátja lijga rievtesferduga Jubmela åvdån ja lájtodibmen viesojga gájkka Härrá budáj ja njuolgadusáj milta.</verse>
          <verse number="7" Sunnun ällim máná danen gå Elisabet ittjij máhte mánájt oadtjot, ja goappátja lijga vuorastuvvamin.</verse>
          <verse number="8" Soames biejve gå lij Sakariasa juohkusa dievnastusvuorro ja sån härráámmádin Jubmela åvdån dievnastij,</verse>
          <verse number="9" de ieme vuorbbádallamdábij milta lij suv vuorro mannat Härrá tiemmpela sisi suovasvärov tsahkkidittjat.</verse>
          <verse number="10" Värrodimbåttåv gájkka almatja lidjin ålggolin råhkådallamin.</verse>
          <verse number="11" De bihkusij Härrá ieŋŋgil suv åvddåj, suovasálltára oalges bälláj.</verse>
          <verse number="12" Gå Sakarias ieŋŋgilav vuojnij de goavgedij ja ballagådij.</verse>
          <verse number="13" Valla ieŋŋgil sunji javlaj; ”Ale balá, Sakarias, Jubmel le duv råhkålvisáv gullam. Áhkkát Elisabet dunji bárnev riegádahttá, ja suv galga Johannesin gåhttjot.</verse>
          <verse number="14" Vuollon ja ávvon dunji sjaddá, ja moaddása suv riegádime diehti ávvudalli.</verse>
          <verse number="15" Sån vuojn stuorren Härrá åvdån sjaddá. Vijnajt ja garra juhkusijt ij goassak jugá, juo iednehekka rájes le ájlis Vuojŋŋanisás dievas,</verse>
          <verse number="16" ja Israelan moaddásav Härrá, sijá Jubmela, lusi máhtsadahttá.</verse>
          <verse number="17" Elia fámujn ja vuojŋŋanisájn suv åvdån manná áhtjij vájmojt mánájda jårggålittjat ja gullogahtes almatjijda rievtesferduk mielav vattátjit ja Härráj gárvvidum álmmugav.”</verse>
          <verse number="18" Sakarias de ieŋŋgilij javlaj: ”Gåktus dav vissásit diedáv? Mån lev ham vuoras ja muv áhkká le aj vuorastuvvamin.”</verse>
          <verse number="19" Ieŋŋgil vásstedij: ”Mån lev Gabriel guhti Jubmela tråvnå åvdån tjuottjov, ja mån lev rájaduvvam dunji hålatjit ja dáv ávvoságav sárnutjit.</verse>
          <verse number="20" Valla dån gieladuvá, sáhkadit i buvte dan biejve åvddål gå dát sjaddá, danen gå ittji muv báhkuj jáhke, mij ålliduvvá dalloj gå ájgge ållån.”</verse>
          <verse number="21" Almatja Sakariasav vuorddin ja imálussjin gå tiemmpelin guhkev gádoj.</verse>
          <verse number="22" Gå Sakarias ålgus bådij, ja ittjij máhte sijájn ságastit, de árvvedin bárudisáv lij tiemmpelin vuojnnám. Vierttij sidjij sejvatjit, ja nåvtik gieladibmen lij.</verse>
          <verse number="23" Gå suv dievnastusvuorro någåj, de sijddaj manáj.</verse>
          <verse number="24" Dan maŋŋela áhkkás Elisabet iesselissan sjattaj, ja vihtta máno tjiehkusin viesoj. Javlaj allasis:</verse>
          <verse number="25" ”Härrá le dáv munji dahkam. Muv le dal huksam ja skámostam almatjij åvdån tjoavddám.”</verse>
        </section>
        <section title="Mariaj diededibme Jesusa riegádimes" 
          <verse number="26/27" Gudát máno Jubmel rájaj ieŋŋgil Gabrielav nuorra niejda lusi Galileaj, Nasareta stádaj. Sån lij giláduvvam ålmmåjn Davida máttos gen namma lij Josef, ja niejda namma lij Maria.</verse>
          <verse number="28" Ieŋŋgil bådij suv lusi ja javlaj: ”Buoris dunji guhti le ármov oadtjum! Duv lunna le Härrá.”</verse>
          <verse number="29" Maria goavgedij ieŋŋgila bágojs ja usjudij majt dát buorástahttem mierkkij.</verse>
          <verse number="30" Valla ieŋŋgil javlaj: ”Ale Maria balá, Jubmel le duv ármmálasstám.</verse>
          <verse number="31" Iesselissan sjatta ja bárnev riegádahtá, ja sunji vattá namáv Jesus.</verse>
          <verse number="32" Stuorren sån sjaddá ja Alemusá Bárnnen gåhtjoduvvá. Härrá Jubmel sunji áhtjes Davida tråvnåv vaddá,</verse>
          <verse number="33" ja Jakoba goade gånågissan ihkát ájggáj le, ij ga vielldes goassak någå.”</verse>
          <verse number="34" Maria ieŋŋgilij javlaj: ”Gåktus dát le máhttelis, ij aktak ålmåj le muv duohttam.”</verse>
          <verse number="35" Valla ieŋŋgil vásstedij: ”Ájlis Vuojŋŋanis dunji boahtá, ja Alemusá fábmo duv suojvvanasstá. Dan diehti bárnne ájllisin ja Jubmela Bárnnen gåhtjoduvvá.</verse>
          <verse number="36" Elisabet, bärrát, le aj bárnev dálla vuorasvuodanis vuorddemin. Gev javllin mánájt ij oattjo, le dal gudát mánon,</verse>
          <verse number="37" danen gå Jubmelij ij migek le máhtodibmen.”</verse>
          <verse number="38" Maria javlaj: ”Härrá dievnár lev mån. Sjaddus munji gåktu le javllam.” Ja ieŋŋgil suv lussta vuolgij.</verse>
        </section>
        <section title="Maria Elisabetav guossit" 
          <verse number="39" Muhtem biejve maŋŋela Maria gáhtjada vuolgij soames stádaj Judea várijn.</verse>
          <verse number="40" Sakariasa dåhpåj manáj ja Elisabetav buorástahtij.</verse>
          <verse number="41" Gå Elisabet Maria buorástahttemav guláj, de mánná suv hekkan tjiektjalij ja de ájlis Vuojŋŋanisás dievdeduváj.</verse>
          <verse number="42" Jieddnát tjuorvoj: ”Buorissjivnnjeduvvam dån ietjá nissunijs ienebut, ja buorissjivnnjeduvvam mánná duv hekkan.</verse>
          <verse number="43" Guhtis de mån littjav gå muv härrá ieddne muv lusi boahtá?</verse>
          <verse number="44" Gå muv biellje duv buorástahttemav guláj, de mánná muv hekkan ávos tjiektjalij.</verse>
          <verse number="45" Sálugin guhti jáhkij, dajna gå ålliduvvá majt Härrá le sunji javllam.”</verse>
          <verse number="46" Maria de javlaj: ”Muv siello Härráv rámmpu,</verse>
          <verse number="47" muv vuojŋŋanis sjållert Jubmelis, muv lånestiddjes:</verse>
          <verse number="48" sån le árudijás vuollegis dievnárij jårggålam. Dát rájes gájkka vierrega muv sálugin hievedi:</verse>
          <verse number="49" dajna gå Gájkviekses stuorijt munji dahká, ájllisin le suv namma,</verse>
          <verse number="50" ja suv ármmo buolvas buolvvaj bissu siján gudi li jubmelbalulattja.</verse>
          <verse number="51" Giedajnis stuorra dagojt dahká ja mihástallijt háddji.</verse>
          <verse number="52" Gånågisájt tråvnåjstisá ravggu ja gälvodimijt bajet.</verse>
          <verse number="53" Nielggijt vattojis gallánahttá, boandájt guoros giedaj rádjá. 54/55 Israelav, ietjas dievnárav huksá, mujtedijn ármmogisvuodav nåv gåktu ihkeven ájggáj lij jáhttám mijá ájttegijda; Abrahamaj ja suv mánájda.”</verse>
          <verse number="56" Maria lij suv guossen gålmå máno bájkev, ja de sijddasis máhtsaj.</verse>
        </section>
        <section title="Johannes gástadiddje riegádibme" 
          <verse number="57" Ájgge ållånij Elisabetaj riegádahtátjit, ja bárnev riegádahtij.</verse>
          <verse number="58" Suv sijddaguojme ja biere gullin man stuorra ármov Härrá lij sunji vuosedam, ja sij ávvudallin sujna.</verse>
          <verse number="59" Gávtsát biejve båhtin bárnev birratjuohpadahtátjit, ja sihtin suv Sakariasin, áhtjes nammaj nabddet.</verse>
          <verse number="60" Valla ieddnes de javlaj: ”Ij, suv namma lehkus Johannes.”</verse>
          <verse number="61" Sunji vásstedin: ”Dujna ij le aktak bierre dajna namájn.”</verse>
          <verse number="62" Ja áhttjásis siejvvelin máná namáv diededittjat.</verse>
          <verse number="63" Sakarias ánoj tjállemdáblov masi tjálij: ”Johannes le suv namma”, ja gájka oavdduhin.</verse>
          <verse number="64" Dalága sån hållamgoavov ruoptus oattjoj, sáhkadij ja Jubmelav hievedij.</verse>
          <verse number="65" Gájka suv bájken ballájin, ja juohkka sajen Judea várijn dán birra ságastin.</verse>
          <verse number="66" Ja gájka gudi gullin, biedjin ságajt mujttuj ja gatjádallin: ”Mij dát mánás sjaddá?” Ja Härrá giehta lij sujna.</verse>
          <verse number="67" Áhttjes Sakarias ájlis Vuojŋŋanisás dievdeduváj ja profehtagit sárnoj:</verse>
          <verse number="68" ”Hieveduvvam lehkus Härrá, Israela Jubmel, guhti álmmugis bådij lånestittjat.</verse>
          <verse number="69" Midjij sån lånestime tjoarvev tjuottjeldahttá ietjas dievnára Davida mátton,</verse>
          <verse number="70" gåktu ådno le ietjas ájlis profehtaj baktu jáhttám</verse>
          <verse number="71" lånestibmen mijá vasjulattjajs ja gájkajs gudi midjij li vasjen.</verse>
          <verse number="72" Mijá ájttegijda ármmogisvuodav vuoset ja ájlis lihtos anot,</verse>
          <verse number="73" vuornnáv mav áhttjásimme Abrahamaj dagáj:</verse>
          <verse number="74" mijáv gájutjit vasjulattjaj giedas vaj balo dagi buktep suv dievnnut,</verse>
          <verse number="75" rájnnasin ja rievtesferdugin suv åvdån gájkka biejvijdimme.</verse>
          <verse number="76" Ja dån, mánnám, Alemusá profehtan gåhtjoduvá, dajna gå Härrá åvdån galga mannat sunji bálggájt gárvedittjat</verse>
          <verse number="77" ja suv álmmugij diededittjat lånestibme suttoj ándagisluojttemijn le dánna</verse>
          <verse number="78" mijá Jubmela ármmogisvuoda ja linesvuoda baktu. Allagisás sån mijá lusi boahtá,</verse>
          <verse number="79" biejve mårijdibmen sidjij gudi li sjievnnjedin ja jábmema sähkásin, ja juolgijdimme ráfe bálggáj lájddi.”</verse>
          <verse number="80" Ja bárnne sjattaj ja vuojŋŋanisán gievroj. Åjdå bájkijn åroj dallusjrádjáj gå Israela åvddåj lij låjdåstittjat.</verse>
        </section>
      </chapter>
      <chapter title="2. kap." 
        <section title="Jesusa riegádibme" 
          <verse number="1" Dan ájge tjäjssár Augustus guládahtij gåhttjomav ålles värált galgaj almasjlåhkuj tjáleduvvat.</verse>
          <verse number="2" Vuostasj tjáledibme almasjlåhkuj lij dalloj, gå Kvirinius lij Syria ednamhärrán.</verse>
          <verse number="3" Gájka mannin ietjasa tjáledittjat, iesj guhtik stádasis.</verse>
          <verse number="4" Ja Josef, guhti lij Davida máttos, vuolgij Galilea Nasaretas Judeaj, Davida stádaj Betlehemaj,</verse>
          <verse number="5" ietjas tjáledittjat aktan Mariajn gejna lij giláduvvam ja guhti lij iesselissan.</verse>
          <verse number="6" Gå dåppe lijga, de ållånij ájgge Mariaj riegádahtátjit,</verse>
          <verse number="7" ja bárnes riegádahtij, vuostasjriegádimmánáv, ja giessalij ja krubbuj biejaj, dan diehti gå sunnuj ij lim guossevieson sadje.</verse>
          <verse number="8" Dajn dáfojn lidjin soabmása sávttsaälosa iján räjnnuhime.</verse>
          <verse number="9" De Härrá ieŋŋgil sijá åvddåj tjuottjadij ja Härrá herlukvuohta sijá birra bájtij, ja alvosláhkáj ballájin.</verse>
          <verse number="10" Valla ieŋŋgil sidjij javlaj: ”Allit ballá. Ávvoságav mån didjij sárnov, ávov gájkka álmmugij.</verse>
          <verse number="11" Didjij le uddni lånestiddje Davida stádan riegádam, sån le Messias, Härrá.</verse>
          <verse number="12" Ja dát le märkkan didjij: riegádimmánáv gávnnabihtit giessaluvvam ja kruppon vellahime.”</verse>
          <verse number="13" Ja hähkkat lij danna ieŋŋgilijn stuorra almefuovva Jubmelav hievedime:</verse>
          <verse number="14" ”Guddne Jubmelij allagisán ja ráfe suv gierugijda ednamin.”</verse>
          <verse number="15" Gå ieŋŋgila lidjin sijá lussta almmáj mannam, javllin räjnnuhiddje guhtik guojmmásisá: ”Vuolggup dal Betlehemaj gehtjatjit mij le sjaddam ja majt Härrá le midjij diededam.”</verse>
          <verse number="16" Gáhtjos sij Betlehemaj mannin, ja gávnnin Mariav ja Josefav ja mánátjav, guhti lij kruppon.</verse>
          <verse number="17" Gå mánáv lidjin vuojnnám, subtsastin majt dán máná birra lidjin gullam.</verse>
          <verse number="18" Gájka imálussjin räjnnuhiddjij ságajt.</verse>
          <verse number="19" Maria gájkka vájmmusis vuorkkij ja ájádaláj.</verse>
          <verse number="20" Räjnnuhiddje máhttsin ja hievedin ja rámmpun Jubmelav dassta majt lidjin gullam ja vuojnnám: gájkka lij nåvti gåktu sidjij lij javladuvvam.</verse>
          <verse number="21" Gávtsát biejve gå mánná lij birratjuohpaduvátjit, de oattjoj namáv Jesus, nåv gåktu ieŋŋgil lij suv juo nammadam, åvddål gå ieddnes iesselissan sjattaj.</verse>
        </section>
        <section title="Jesus Symeona ja Hanna lunna tiemmpelin" 
          <verse number="22" Gå sijá rájnnanimájgge Mosesa lága milta lij ållånime, de Josef ja Maria Jerusalemij mánájn manájga Härrá åvddåj suv guottátjit -</verse>
          <verse number="23" danen gå Härrá lágan le tjáleduvvam juohkka vuostasjriegádimbárnne galggá Härráj ájlistuvvat -</verse>
          <verse number="24" ja guokta turturduvvo jali guokta nuorra duvvo värrodittjat, nåv gåktu Härrá lágan gåhtjoduvvá.</verse>
          <verse number="25" Jerusalemin lij ålmåj gen namma lij Symeon, guhti lij rievtesferduk ja jubmelbalulasj ja Israela jaskadusáv vuordij. Ájlis Vuojŋŋanis lij sujna,</verse>
          <verse number="26" ja sunji lij bigoduvvam jábmemav ij vuojne åvddål gå Härrá Messiasav lij vuojnnám.</verse>
          <verse number="27" Doalvoduvvam Vuojŋŋanisás tiemmpelij manáj, ja gå Jesusa äjgáda mánájn bådijga dagátjit mij le dáhpen lága milta,</verse>
          <verse number="28" de mánáv fármmásis váldij ja Jubmelav hievedij ja javlaj:</verse>
          <verse number="29" ”Härrá, bája dal dievnárat ráfen dáppelt mannat, nåv gåktu le jáhttám,</verse>
          <verse number="30" dajna gå muv tjalme li vuojnnám suv lånestimev,</verse>
          <verse number="31" mav dån le gájkka álmmugijda gárvedam,</verse>
          <verse number="32" tjuovggan mij hiednigijda bigodibmen sjaddá ja herlukvuohtan ietjat álmmugij Israelaj.”</verse>
          <verse number="33" Jesusa áhttje ja ieddne oavdduhijga dav mij suv birra håladuváj.</verse>
          <verse number="34" Ja Symeon sijáv buorissjivnnjedij ja suv äddnáj Mariaj javlaj: ”Dát mánná le jårrålibmen jali tjuodtjelibmen ållusijda Israelan ja märkkan mav vuosteldi.</verse>
          <verse number="35" Ja duv sielo tjadá svierdde aj manná vaj ållusij tjiehkusamos ájádusá bihkusi.”</verse>
          <verse number="36" Danna lij aj nissun, gänna lidjin profehta vaddása, Hanna, Fanuela niejdda Asjera máttos. Sån lij vuorastuvvamin; nuorran lij gietjav jage válldum,</verse>
          <verse number="37" ja dallutjis lij árbbátjin viessum ja dálla lij gáktsalåknielje jage vuoras. Ittjij ihkenis tiemmpelav guode, ájnat Jubmelav idja biejvve fástoj ja råhkålvisáj dievnnuj.</verse>
          <verse number="38" Daŋga båttå bådij sån dasi, Jubmelav gijtij ja hievedij ja sárnoj máná birra gájkajda gudi Jerusalema lånåstusáv vuorddin.</verse>
          <verse number="39" Gå lijga ållidam gájkka mij lij Härrá lágan tjáleduvvam, máhtsajga de stádasiska Nasaretaj Galileaj.</verse>
          <verse number="40" Bárnne stuoroj, gievroj ja vijsoj, ja sujna lij Jubmela ármmo.</verse>
        </section>
        <section title="Lågenanguovtejagák Jesus tiemmpelin" 
          <verse number="41" Juohkka jage suv äjgáda manájga Jerusalemij bässátjijda.</verse>
          <verse number="42" Ja gå Jesus lij lågenanguovtejagák, de mannin dåhku, gåktu bässátjijda dáhpe lij.</verse>
          <verse number="43" Gå bassebiejve lidjin vássám ja sijddaj lidjin máhtsatjit, de Jesus äjgádij diedek Jerusalemij bátsij.</verse>
          <verse number="44" Bäjvvásav lijga vádtsám dåjvujn fáron lij, åvddål gå Jesusav berrahijs ja oahppásijs åtsådatjájga.</verse>
          <verse number="45" Gå ejga Jesusav gávna, de suv åtson Jerusalemij máhtsajga.</verse>
          <verse number="46" Gålmmå biejve maŋŋela gávnajga suv tiemmpelin, tjåhkkåhime åhpadiddjij siegen gulldalime gatjádime.</verse>
          <verse number="47" Gájka gudi suv gullin alvaduvvin suv jiermijs ja vásstádusájs.</verse>
          <verse number="48" Gå suv vuojnijga, de Josef ja Maria goavgedijga ja Maria sunji javlaj: ”Mánnám, gåktu máhtti náv munnuj dahkat? Måj áhtjijnat duv balujn åtsåjma.”</verse>
          <verse number="49" Jesus vásstedij: ”Manna muv åtsåjda? Ejda gus diede vierttiv Áhtjám lunna årrot?”</verse>
          <verse number="50" Valla ejga dádjada man birra hålaj.</verse>
          <verse number="51" Jähkogis lij sunnuj ja Nasaretaj sunnuv tjuovoj. Ieddnes gájkka dájt vájmmusis vuorkkij.</verse>
          <verse number="52" Jesus stuorránij ja vijsoj ja Jubmelij ja almatjijda ávvon sjattaj.</verse>
        </section>
      </chapter>
      <chapter title="3. kap." 
        <section title="Johannes gástadiddje" 
          <verse number="1" Tjäjssár Tiberiusa ráddimájge lågenanvidát jage, gå Pontius Pilatus lij Judea ednamhärrán, Herodes Galilea tetrárkkan, vielljas Filippos Ituria ja Trakonitisa tetrárkkan ja Lysanias Abilene tetrárkkan,</verse>
          <verse number="2" ja gå Hannas ja Kajafas alemushärrán lijga, bådij Jubmela báhko Johannesij, Sakariasa bárnnáj, åjdåmiehtsen.</verse>
          <verse number="3" Johannes Jordanäno dáfojda vuolgij ja juohkka sajen suttoj ándagisluojttemav buorádusá ja gástadime baktu sárnnedij,</verse>
          <verse number="4" gåktu profehta Jesaja bágoj le tjáleduvvam: Tjuorvvo jiedna åjdåmiehtsen gullu: Gárvedihtit Härrá gäjnov, njuolggijihtit suv bálggájt.</verse>
          <verse number="5" Juohkka gårsså dievdeduvvus, juohkka várre ja buollda vuoleduvvus. Gávak bálggá njuolggiduvvusa, gärggás gäjno jalggiduvvusa.</verse>
          <verse number="6" Ja gájkka almatja Jubmela lånestimev vuojnnusa.</verse>
          <verse number="7" Gå stuorra almasjvega suv lusi båhtin sujsta gástaduvátjit, de sidjij javlaj: ”Sälggagärmmahatjivga, guhtis le javllam dij boahtte moares bessabihtit?</verse>
          <verse number="8" Guoddit de dakkir sjattojt ma buorádussaj gulluji. Ja allit allasihtte javllagoade: Mijá áhttje le ham Abraham. Didjij javlav: Jubmel dájs giergijs máhttá Abrahamaj mánájt båktet.</verse>
          <verse number="9" Áksjo le juo muorramáddagin. Juohkka muorra manna älle buorre sjatto tjuoladuvvá ja dållåj bálkestuvvá.”</verse>
          <verse number="10" Almatja de sujsta gatjádin: ”Majt de dahkat?”</verse>
          <verse number="11" Johannes vásstedij: ”Gänna li guokta skirto vaddis nuppev sunji gänna ij le skirtto, ja gänna le lájbbe dahkis daŋga láhkáj.”</verse>
          <verse number="12" Tullára aj dåhku båhtin gástaduvátjit ja sujsta gatjádin: ”Åhpadiddje, majt dal dahkat?”</verse>
          <verse number="13" Johannes vásstedij: ”Allit ienebuv sidá gå dav mij mierreduváj.”</verse>
          <verse number="14" Ja gå doarroålmmå båhtin ja sujsta gatjádin: ”Ja midja, majt mij dahkat?” De vásstedij: ”Allit gässtak ájtoj jali fámoj biednigijt ribá, ájnat duhtit bálkkásihtte.”</verse>
          <verse number="15" Gájkka álmmugin lidjin vuorddemusá, ja gájka usjudallin Johannesav almu Messiasin.</verse>
          <verse number="16" Valla Johannes gájkajda vásstedij: ” Tjátjijn mån dijáv gástadav. Valla mujsta gievrap boahtá, gen gámagartsajt iv le árvvogis nuolatjit. Ájlis Vuojŋŋanisájn ja dålåjn sån dijáv gástat.</verse>
          <verse number="17" Sujna le goajvvo giedan majna tjuohppusav rájnni ja vejtajt ájttásis tjoahkki, valla tjuobmasijt jáddamahtes dålån boalldá.”</verse>
          <verse number="18" Návti ja moatte ietjáláhkáj álmmugav vágodij gå sidjij evangeliumav sárnnedij.</verse>
          <verse number="19" Valla gå tetrárkka Herodesav nuktalij vieljas áhkájn Herodiasijn aktan viessomis ja vil ietjá bahádagojs,</verse>
          <verse number="20" de Herodes dav aj duodde oarren biejaj gå Johannesav giddagissaj bálkestij.</verse>
        </section>
        <section title="Jesusa gástadibme" 
          <verse number="21" Gå dal gájka ietjasa gástadahttin, ja Jesus aj lij gástaduvvam ja råhkådallamin lij, de almme rahpasij</verse>
          <verse number="22" ja ájlis Vuojŋŋanis duvvon suv nali luojttádij ja almes jiedna gulluj: ”Dån le muv iehttselis ja Bárnnám gärrásamos.”</verse>
        </section>
        <section title="Jesusa máddolåhko" 
          <verse number="23" Jesus lij gålmmålåge bájken gå vuostasj bále sárnnedatjáj. Almatja adnin suv Josefa bárnnen, guhti lij Elia bárnne,</verse>
          <verse number="24" Mattata bárnne, Levi bárnne, Melki bárnne, Jannaja bárnne, Josefa bárnne,</verse>
          <verse number="25" Mattatiasa bárnne, Amosa bárnne, Nahuma bárnne, Hesli bárnne, Naggaja bárnne,</verse>
          <verse number="26" Mahata bárnne, Mattatiasa bárnne, Sjimi bárnne, Joseka bárnne, Joda bárnne,</verse>
          <verse number="27" Johanana bárnne, Resa bárnne, Serubabbela bárnne, Sjealtiela bárnne, Nera bárnne,</verse>
          <verse number="28" Melki bárnne, Addi bárnne, Kosama bárnne, Elmadama bárnne, Era bárnne,</verse>
          <verse number="29" Josjua bárnne, Eliesera bárnne, Jorima bárnne, Mattata bárnne, Levi bárnne,</verse>
          <verse number="30" Symeona bárnne, Juda bárnne, Josefa bárnne, Jonama bárnne, Eljakima bárnne,</verse>
          <verse number="31" Melea bárnne, Menna bárnne, Mattata bárnne, Natana bárnne, Davida bárnne,</verse>
          <verse number="32" Jisjaja bárnne, Oveda bárnne, Boasa bárnne, Salma bárnne, Naksjona bárnne,</verse>
          <verse number="33" Amminadava bárnne, Admina bárnne, Arni bárnne, Hesrona bárnne, Peresa bárnne, Juda bárnne,</verse>
          <verse number="34" Jakoba bárnne, Isaka bárnne, Abrahama bárnne, Teraha bárnne, Nahora bárnne,</verse>
          <verse number="35" Seruga bárnne, Regu bárnne, Pelega bárnne, Evera bárnne, Sjelaha bárnne,</verse>
          <verse number="36" Kenana bárnne, Arpaksjada bárnne, Sema bárnne, Noa bárnne, Lemeka bárnne,</verse>
          <verse number="37" Metusjelaha bárnne, Henoka bárnne, Jereda bárnne, Mahalalela bárnne, Kenana bárnne,</verse>
          <verse number="38" Enosja bárnne, Seta bárnne, Adama bárnne, Jubmela Bárnne.</verse>
        </section>
      </chapter>
      <chapter title="4. kap." 
        <section title="Jesus gähttjaluvvá" 
          <verse number="1" Jesus Jordanänos máhtsaj, ájlis Vuojŋŋanisás dievva. Vuojŋŋanisás doalvoduvvam åroj nielljalåk biejve åjdåmiehtsen,</verse>
          <verse number="2" gånnå bärggalis gähttjaluváj. Daj biejvij ittjij majdik bårå, ja gå dat ájgge lij vássám de nälggáj.</verse>
          <verse number="3" Bärggal de sunji javlaj: ”Jus le Jubmela Bárnne, de gåhtjo duov giergev lájbben sjaddat.”</verse>
          <verse number="4" Jesus vásstedij: ”Tjáleduvvam le: Almasj ij dåssjå lájbes vieso.”</verse>
          <verse number="5" Bärggal suv badjudissaj doalvoj, vuosedastij sunji gájkka värálda rijkajt</verse>
          <verse number="6" ja javlaj: ”Dunji vattáv gájkka dáv fámov ja herlukvuodav, dajna gå dat le muv giehtaj biejaduvvam ja buvtáv akta gesi vaddet.</verse>
          <verse number="7" Jus muv råhkådalá, de gájkdivna li duv.”</verse>
          <verse number="8" Jesus vásstedij: ”Tjáleduvvam le: Härráv, Jubmelat, råhkådallat galga, ja dåssjå suv guddnedit.”</verse>
          <verse number="9" Bärggal suv Jerusalemij doalvoj, ja tiempelmuvra alemus hárjjáj biejaj ja javlaj: ”Jus le Jubmela Bárnne, de tjielli dássta vuolus.</verse>
          <verse number="10" Tjáleduvvam le: Ieŋŋgilijdes gåhttju duv várjjalit,</verse>
          <verse number="11" ja: Giedaj nanna duv guoddi, vaják juolgát i gärggáj näjkkala.”</verse>
          <verse number="12" Valla Jesus vásstedij: ”Javladuvvam le: I galga Härráv, Jubmelat, gähttjalit.”</verse>
          <verse number="13" Gå bärggal suv juohkkaláhkáj lij gähttjalam, de muhtem ájggáj suv guodij.</verse>
        </section>
        <section title="Jesus Galilean sárnnet" 
          <verse number="14" Vuojŋŋanisá fámujn Jesus Galileaj máhtsaj, ja sága suv birra oabllánin ålles dáfov miehtáj.</verse>
          <verse number="15" Sijá synagogajn åhpadij, ja gájka suv hievedin.</verse>
        </section>
        <section title="Jesus Nasareta synagogan" 
          <verse number="16" Nasaretaj bådij, gånnå lij badjánam. Sábbádin synagogaj manáj dábes milta. Tjuottjadij lågåtjit,</verse>
          <verse number="17" ja profehta Jesaja girjev sunji vaddin. Girjev rahpam, de gávnaj gånnå lij tjáleduvvam:</verse>
          <verse number="18" Härrá Vuojŋŋanis le mujna, dajna gå muv le vuojddam häjojda ávvoságav sárnutjit. Rádjam le muv sárnnedittjat fáŋgajda friddjavuodav, tjalmedimijda vuojnnemav, duolmodum almatjijda tjoavddalimev</verse>
          <verse number="19" ja aj Härrá ármo jagev.</verse>
          <verse number="20" Girjev giessalij, gálggij dievnárij ja tjåhkkidij. Gájka synagogan sunji gähttjin.</verse>
          <verse number="21" De sárnnedatjáj ja sidjij hålaj: ”Uddni li dá tjálukbágo ålliduvvam didjij, gudi muv gulájda.”</verse>
          <verse number="22" Gájka suv rámmpun ja oavdduhin ármmogis bágojt, ma suv njálmes båhtin, ja gatjádin: ”Josefa bárnne gus le?”</verse>
          <verse number="23" Jesus de sidjij javlaj: ”Ruvva dal munji dáv moallánagáv javlatjihpit: Dálkudiddje, buoreda ietjat! ja hålatjihpit: Gájkka majt gulájma Kafarnaumin dahki, dagá aj dánna ietjat stádan.”</verse>
          <verse number="24" Ja duoddij vil: ”Sáddnán, aktak ij profehtan ietjas stádan sjatta.</verse>
          <verse number="25" Duodastav: moadda árbbátja lidjin Israelan Elia ájge, gå ittjij rássjoda biellenälját jahkáj ja bahás nielggeájge rijkkaj båhtin.</verse>
          <verse number="26" Elia gåjt ittjij sijá lusi rájaduvá, ájnat soames árbbátja lusi Sarefatan Sidona lahkusin.</verse>
          <verse number="27" Moadda spihtálattja lidjin Israelan profehta Elisja ájge, ja daŋgas diehti aktak ittjij buoreduvá ietján gå Naaman, guhti lij syrak.”</verse>
          <verse number="28" Gájka synagogan moarádin, gå dáv gullin,</verse>
          <verse number="29" ruosádin ja rádjin suv stádas ja vuolgadin báktedarttaj håjggådittjat suv vuolus; stáda lij vuojn várráj tsieggiduvvam.</verse>
          <verse number="30" Valla almasjvega tjadá vuolgij dassta.</verse>
        </section>
        <section title="Kafarnauma synagogan" 
          <verse number="31" Bådij Galileaj, Kafarnauma stádaj, ja dåppe álmmugav sábbádin åhpadij.</verse>
          <verse number="32" Alvaduvvin suv åhpadimes, danen gå suv bágon lij fábmo.</verse>
          <verse number="33" Synagogan lij ålmåj gesi bahás vuojŋŋanis lij njåmmum, ja jieddnát tjuorvoj:</verse>
          <verse number="34" ”Mij dahkamuhájt le dujna mijájn, Jesus Nasaretas? Le gus boahtám mijáv gåttåtjit? Diedáv guhti dån le, Jubmela ájlis.”</verse>
          <verse number="35" Jesus sjärggalij sunji: ”Sjávot! Gájda sujsta!” Bahás vuojŋŋanis ålmmåv sijá gaskan ravggij ja gájdaj sujsta váni vahágahtek.</verse>
          <verse number="36" Gájka ballájin ja nubbe nuppes gatjádallin: ”Mij le lik dát hålajt? Vieksesvuodajn ja fámujn bahás vuojŋŋanisájt gåhttju mannat, ja da manni.”</verse>
          <verse number="37" Sága suv birra jåvsådin juohkka sadjáj dajn dáfojn.</verse>
        </section>
        <section title="Jesus buoret Simona vuodnámav ja ietjá skihppijt" 
          <verse number="38" Ja de synagogas Simona viessuj manáj. Valla Simona vuonev lij garra feberis vällahime, ja Jesusis rádijt gatjádallin.</verse>
          <verse number="39" Jesus manáj ja guggŋidij suv badjel ja garrasit feberij hålaj, ja feber luojtij. Simona vuonev dalága tjuodtjelij ja sijáv dievnastij.</verse>
          <verse number="40" Biejve gádodijn gájka suv lusi båhtin sijáj gudi gájkkalágásj vájvijs skihpin. Sån biejaj giedajdis juohkkahattja nali ja sijájt buoredij.</verse>
          <verse number="41" Moaddásijs aj bahás vuojŋŋanisá ritjo mannin: ”Dån le Jubmela Bárnne.” Sån sjärggodij sidjij ja buorgoj ienebuv javllamis, danen gå Messiasin suv diehtin.</verse>
        </section>
        <section title="Ávtas sajen" 
          <verse number="42" Árradisán maŋep biejve dassta ávtas sadjáj manáj. Almatja suv åhtsågåhtin ja båhtin gitta dåhku gånnå lij, biehtodittjat suv sijá bájkes vuolggemis.</verse>
          <verse number="43" Valla sidjij javlaj: ”Mån vierttiv evangeliumav Jubmela rijka birra duojn ietjá stádajn aj sárnnedit. Dan diehti lev rájaduvvam.”</verse>
          <verse number="44" Ja de Judea synagogajn sárnnedij.</verse>
        </section>
      </chapter>
      <chapter title="5. kap." 
        <section title="Guollebivddo. Vuostasj åhpadisålmmå" 
          <verse number="1" Muhtem bále gå Jesus lij Gennesareta jávrregátten tjuodtjomin ja almatja nággijin Jubmela bágov gulátjit,</verse>
          <verse number="2" de ájtsaj guokta vadnasa gátten; guollebivdde lidjin gáddáj mannam viermijt dåjdåtjit.</verse>
          <verse number="3" Jesus lávkkij nuppe vadnasij, Simona vadnasij, ja gåhtjoj suv davvelij suhkalit. Ja de tjåhkkidij ja álmmugav vadnasis åhpadij.</verse>
          <verse number="4" Hållamis ållim Simonij javlaj: ”Sugá davvelij ja suohpo viermijt.”</verse>
          <verse number="5" Simon vásstedij: ”Åhpadiddje, mij lip gätjo ijáv barggam ja ep le majdik oadtjum. Valla gå javla, de viermijt suohppiv.”</verse>
          <verse number="6" Nåv dahkin ja edna guolev oadtjun. Vierme vargga gajkkusin,</verse>
          <verse number="7" ja siejvvin rádnajda nuppen vadnasin viehkken boahtet. Båhtin, ja ållo guolev goappásj vadnasijda oadtjun, vargga vuodjogoahtemmärráj.</verse>
          <verse number="8" Simon Petrus de Jesusa juolgij åvddåj luojttádij ja javlaj: ”Maná muv lussta, Härrá, suddár lev mån.”</verse>
          <verse number="9" Sån ja gudi fáron lidjin, vuojn ballájin gå ájttsin gájkka guolijt majt lidjin oadtjum,</verse>
          <verse number="10" nåv aj Jakob ja Johannes - Sebedaiosa bárne gudi aj Simona bivddorádna lijga. Valla Jesus Simonij javlaj: ”Ale balá. Dássta duohku galga almatjijt bivddet.”</verse>
          <verse number="11" Gáddáj de máhttsin, guodin gájkka ja tjuovvolin suv.</verse>
        </section>
        <section title="Spihtálasj rájnan sjaddá" 
          <verse number="12" Muhtem stádan lij ålmåj guhti lij ålles spihtálasj. Ájtsaj Jesusav ja suv åvddåj luojttádij vájnnoda: ”Härrá, jus sidá, de rájnan muv dagá.”</verse>
          <verse number="13" Jesus giedas gálggij, duohtastij suv ja javlaj: ”Sidáv. Sjatta rájnan!” Dalága spihtálasjvuodas besaj.</verse>
          <verse number="14" Jesus buorgoj suv aktasik dav giehttomis. ”Valla maná vuoseda ietjat härráj ja värroda rájnnanime åvdås, mav Moses le mierredam sidjij vihtanussan.”</verse>
          <verse number="15" Sága suv birra ienebut oabllun ja almasjvega suv birra tjåhkanin gulldalittjat ja skihpudagájs buoreduvátjit.</verse>
          <verse number="16" Valla sån lij ávtas sadjáj mannam råhkådalátjit.</verse>
        </section>
        <section title="Jesus gállnam ålmmåv Kafarnaumin buoret" 
          <verse number="17" Soames biejve lij åhpadime, ja suv bájkkáj lidjin farisea ja láhkaåhpadiddje boahtám juohkka Galilea ja Judea sijdajs ja Jerusalemis. Ja sujna lij Härrá fábmo skihppijt buoredittjat.</verse>
          <verse number="18" De båhtin soabmása guoddemlátjujn gállnam ålmmåv guotte, ja gähttjalin sujna sisi, Jesusa åvddåj bessat.</verse>
          <verse number="19" Gå ettjin nággása tjadá besa, de huodnaha nali guohtsin, rájgev dahkin ja ålmmåv látjujn Jesusa åvddåj luojttin.</verse>
          <verse number="20" Gå sijá jáhkov vuojnij, de javlaj: ”Ráddnam, duv sutto li ándagis luojteduvvam.”</verse>
          <verse number="21" Tjálukoahppása ja farisea de usjudallin: ”Mij bilkkediddjijt le sån! Guhtis suttojt máhttá ándagis luojttet ietján gå Jubmel?”</verse>
          <verse number="22" Valla Jesus sijá ájádusájt árvvedij ja sidjij javlaj: ”Majt vájmojnihtte ájádallabihtit?</verse>
          <verse number="23" Goabbá le álkkep javllat: Duv sutto li ándagis luojteduvvam vaj: Tjuodtjela vádtsá?</verse>
          <verse number="24" Valla didjij diehton, Almatjabárnen le fábmo ednamin suttojt ándagis luojtátjit? - ja dáv de gállnam ålmmåj hålaj - ”tjuodtjela, válde látjut ja máhtsa sijddasit.”</verse>
          <verse number="25" Dalága gájkaj vuojnedijn tjuodtjelij, látjos váldij ja sijddaj máhtsaj Jubmelav hieveda.</verse>
          <verse number="26" Gájka alvaduvvin ja Jubmelav hievedin, sälldát ballájin ja javllin: ”Majt uddni lip vuojnnám ij le jáhkedahtte.”</verse>
        </section>
        <section title="Tullár Levi gåhtjudallá" 
          <verse number="27" Maŋŋela Jesus dassta manáj, ja de ájtsaj tullárav, Leviv, tullahuodnaha ålggolin tjåhkkåhime. ”Tjuovvola muv!” sunji javlaj.</verse>
          <verse number="28" Levi gájkka guodij ja tjuovvolij suv.</verse>
          <verse number="29" Levi ietjas vieson gárvedij Jesusij guossemállásijt, ja danna lidjin tullárijs ja iehtjádijs moattes bievddegátten.</verse>
          <verse number="30" Valla farisea, ja ållagasj tjálukoahppása murkestin ja åhpadisålmmåjda javllin: ”Gåktu máhttebihtit tullárij ja suddárij siegen bårråt ja juhkat?”</verse>
          <verse number="31" Jesus vásstedij: ”Varres almatja e dálkudiddjev dárbaha, ájnat skihppe.</verse>
          <verse number="32" Iv le boahtám rievtesferdugijt buorádussaj gåhtjutjit, ájnat suddárijt.”</verse>
        </section>
        <section title="Hedjaguossijn älle fásto" 
          <verse number="33" Jesusij javllin: ”Johannesa åhpadisålmmåjn li dájvváj fásto ja sij råhkådalli, ja fariseaj åhpadisålmmå nåv aj dahki, valla duv åhpadisålmmå bårri ja juhki.”</verse>
          <verse number="34" Jesus vásstedij: ”Ehpit gåjt dal fástojt máhtitja hedjaguossijs rávkkat guhkev irgge le sijá siegen?</verse>
          <verse number="35" Valla ájgge så bådisj gå irgge sijá sieges váldeduvvá, ja gå dat biejvve ållån, de siján li fásto.”</verse>
          <verse number="36" Muodulvisáv aj sidjij subtsastij: ”Aktak ij ådå biktasis biehkev gajko oabme biktasav duogŋatjit. De ham ådå bivtas gajkkus ja dassta duogŋas ij huoman oabme biktasij hieba.</verse>
          <verse number="37" Aktak ij varás vijnav oabme vijnnavuossajda dievde, danen gå vuossa varás vijnas luottani ja vijnna de gålgijt ja vuossa bäjsstani.</verse>
          <verse number="38" Ij, varás vijnav ådå vuossajda dävddá.</verse>
          <verse number="39" Ij aktak guhti le oabme vijnav juhkam hálijda varás vijnav; suv mielas le oabme vijnna buorep.”</verse>
        </section>
      </chapter>
      <chapter title="6. kap." 
        <section title="Åhpadisålmmå gårnneåjvijt sábbádin tjoaggi" 
          <verse number="1" Sábbádin lij Jesus gårnnebäldov vádtsemin. Åhpadisålmmå gårnneåjvijt bahkin, giedaj ruvvijin ja bårrin dajt.</verse>
          <verse number="2" Muhtem farisea javllin: ”Manna dahkabihtit masi sábbádin ij le loahpe?”</verse>
          <verse number="3" Jesus de sidjij vásstedij: ”Ejda gus lågå majt David dagáj gå ålmmåjis nälggáj?</verse>
          <verse number="4" Jubmela viessuj tjáŋaj ja danna gehtjadimlájbijt váldij, båråj ja ålmmåjda vattij, majs e iehtjáda gå härrá oattjo bårråt.”</verse>
          <verse number="5" Ja Jesus sidjij javlaj: ”Almatjabárnne le sábbáda härrá.”</verse>
        </section>
        <section title="Ålmåj gállnam giedajn" 
          <verse number="6" Ietjá sábbáda manáj synagogaj ja åhpadij. Danna lij ålmåj gen rievtes giehta lij gállnam.</verse>
          <verse number="7" Tjálukoahppása ja farisea váksjudin jus ájggu soabmásav sábbádin buoredit. Guoddalimoarev vuojn suv vuosstij sihtin.</verse>
          <verse number="8" Valla Jesus sijá ájádusájt árvvedij ja javlaj ålmmåj gállnam giedajn: ”Tjuodtjela boade diehki.” Ålmåj tjuodtjelij ja suv lusi manáj.</verse>
          <verse number="9" Jesus sidjij javlaj: ”Javllit munji masi sábbádin le loahpe, buorijt vaj bahájt dahkat, hekkav gádjot vaj håhkkidit?”</verse>
          <verse number="10" Gájkajda birrusin gehtjaj ja ålmmåj javlaj: ”Gálggi giedat.” Ålmåj nåvti dagáj, ja giehta dalága buorránij.</verse>
          <verse number="11" Valla sij moarádin ja rádudallin majt Jesusijn dahkat.</verse>
        </section>
        <section title="Jesus lågenanguoktásav vállji" 
          <verse number="12" Daj biejvij Jesus várráj goarrij råhkådalátjit, ja gätjo ijáv Jubmelij råhkådaláj.</verse>
          <verse number="13" Gå tjuovgudij, de tjoahkkij åhpadisålmmåjdis, ja sijájs lågenanguoktásav válljij gejt apostelin gåhtjoj:</verse>
          <verse number="14" Simonav, gev aj Petrusin nabdij, Andreasav, suv vieljav, ja Jakobav, Johannesav, Filipposav, Bartolomaiosav,</verse>
          <verse number="15" Matteusav, Tomasav, Alfaiosa bárnev Jakobav, Simonav guhti selohttan gåhtjoduváj,</verse>
          <verse number="16" Jakoba bárnev Judasav ja Judas Iskariotav, guhti biehtten sjattaj.</verse>
        </section>
        <section title="Jesus sárnnet ja buoret" 
          <verse number="17" Maŋŋela vuollánij sijájn jalggaj. Danna lidjin moattes åhpadisålmmåjs tjoahken. Ålos åbbå Judeas ja Jerusalemis ja merragáttes Tyrosa ja Sidona lahkusijs</verse>
          <verse number="18" lidjin boahtám suv gulldalittjat ja skihpudagájs buoreduvátjit. Gudi bahás vuojŋŋanisájs vájvástuvvin buoreduvvin,</verse>
          <verse number="19" ja gájka viggin suv duohtastit; dajna gå sujsta fábmo bådij, ja sån gájkajt buoredij.</verse>
        </section>
        <section title="Sálugin sárnnoma ja luodjom tjuorvvasa" 
          <verse number="20" Jesus tjalmijt bajedij, åhpadisålmmåjda gehtjaj ja javlaj: ”Sálugin dij häjo, didjij Jubmela rijkka gullu.</verse>
          <verse number="21" Sálugin gudi dálla nälggobihtit, dij galliduvvabihtit. Sálugin gudi dálla tjierrobihtit, dij tjajmmagoahtebihtit.</verse>
          <verse number="22" Sálugin dij gå Almatjabárne diehti dijáv vasjodi ja hilgodi ja bilkkedi ja dijá namáv vasstodi.</verse>
          <verse number="23" Gerjudallit dan biejve ja ávos gärssulihtit, dajna gå dijá bálkká almen stuorren sjaddá. Sijá ájttega ham dan láhkáj profehtajda dahkin.</verse>
          <verse number="24" Valla vuoj didjij boandájda, dij lihpit juo ávvudallam.</verse>
          <verse number="25" Vuoj didjij gudi dálla lihpit gallasa, dij nälggogoahtebihtit. Vuoj didjij gudi dálla tjajmmabihtit, dij surggahahtjabihtit ja tjierrogoahtebihtit.</verse>
          <verse number="26" Vuoj didjij gejt gájka rámmpu. Sijá ájttega ham dan láhkáj vierreprofehtajda dahkin.</verse>
        </section>
        <section title="Iehttsit dijá vasjulattjajt" 
          <verse number="27" Valla didjij javlav, gudi gulldalit sihtabihtit: iehttsit dijá vasjulattjajt, dahkit buorev sidjij gudi dijáv vasjodi.</verse>
          <verse number="28" Buorissjivnnjedihtit sijáv gudi dijáv garrodi ja råhkådallit sijá åvdås gudi dijáv bilkkedi.</verse>
          <verse number="29" Jus soames duv nierraj tsábmes, de jårggåla sunji nuppev nierav aj. Jus soames dujsta ålgoldisgárvov válldá, ale nádo dujsta aj skirtov válldemis.</verse>
          <verse number="30" Vatte gájkajda gudi ádnu, ja jus soames dujsta åmijdat válldá, ale dajt ruoptus rávka.</verse>
          <verse number="31" Gåktu sihtabihtit almatjijt didjij dahkat, nåvti sidjij dahkit.</verse>
          <verse number="32" Sihtabihtit gus gijtulvisájt dan diehti gå sijájt iehttsebihtit gudi dijáv iehttsi? Suddára ham aj sijájt iehttsi gudi sidjij gieresvuodav vuosedi.</verse>
          <verse number="33" Sihtabihtit gus gijtulvisájt danen gå sidjij buorev dahkabihtit gudi didjij buorev dahki? Suddára ham aj dan láhkáj dahki.</verse>
          <verse number="34" Ja sihtabihtit gus gijtulvisájt aj gå luojkkabihtit sidjij gejt vuorddebihtit ruoptus vaddi? Suddára ham aj suddárijda luojkadi vaj daŋga ålov ruoptus oadtju.</verse>
          <verse number="35" Valla iehttsit dijá vasjulattjajt, dahkit buorev ja luojkadihtit váni dåjvujn ruoptus oadtjot. Dalloj dijá bálkká stuorren sjaddá ja Alemusá mánnán sjaddabihtit, danen gå sån iesj le buorre sidjij gudi li bahá ja gijtodime.</verse>
          <verse number="36" Lehkut ármmogissan, nåv gåktu Áhttjáda le ármmogis.</verse>
        </section>
        <section title="Allit duobbmi" 
          <verse number="37" Allit duobbmi, de ehpit ietja ga duobbmidalá. Allit avtak vigálattjan duobbmi, de ehpit dij ga vigálattjan duobbmidalá. Luojttit ándagis, de didjij ándagis luojteduvvá.</verse>
          <verse number="38" Vaddit, de oadtjobihtit. Buorre mihtov, tjasstiduvvam, risstiduvvam ja tjåbbmiduvvam, asskáj oadtjobihtit. Mihtujn majna ietja mihttibihtit, didjij mihttiduvvá.”</verse>
          <verse number="39" Muodulvisáv sidjij aj subtsasij: ”Buktá gus tjalmedibme nuppev tjalmedimev lájddit? Äbá gus goappátja råggåj gahtja?</verse>
          <verse number="40" Åhpadisålmåj ij le åhpadiddjes bárep, valla gå le ållåsit åhpaduvvam, de le åhpadiddjes lágásj.</verse>
          <verse number="41" Manen vieljat tjalmen ribáv vuojná, valla bielkáv ietjat tjalmen i?</verse>
          <verse number="42" Gåktu máhtá vielljasit javllat: Vielljam, dibde muv tjalmestat ribáv gádodit, gå i bielkáv ietjat tjalmen vuojne? Vilpástalle, gádoda vuostak bielkáv tjalmestat! De tjalmme tjielggá ja de esski vuojná ribáv vieljat tjalmes gádodit.</verse>
        </section>
        <section title="Juohkka muorav sjattojs dåbddå" 
          <verse number="43" Ij buorre muorra nievres sjattojt sjaddada, ij ga nievres muorra buorre sjattojt.</verse>
          <verse number="44" Juohkka muorav sjattojs dåbddå. Ij má fijkunijt tistelijs tjåkkitja, ij ga vijnnamuorjijt tjiesskislánjátjijs.</verse>
          <verse number="45" Buorre almasj vájmo buorre vuorkástis buorijt buktá, bahás almasj vájmo bahás vuorkástis bahájt buktá. Njálmme hoallá massta vájmmo le dievas.</verse>
        </section>
        <section title="Huonaj bávte nanna ja huonaj ednamin" 
          <verse number="46" Man diehti javllabihtit ’Härrá, härrá’ gå muv tjuorvadihpit, ja ehpit huoman dagá gåktu javlav?</verse>
          <verse number="47" Vuosedav didjij gen lágásj sån le, guhti muv lusi boahtá ja muv bágojt gullá ja daj milta dahká.</verse>
          <verse number="48" Sån le ålmmå lágásj guhti huodnahav tsieggij, tjiegŋalit bálij ja gierggejuolgev bávte nali biejaj. Gå dulvve bådij, de tjáhtje huodnahij máraj, valla tjáhtje ittjij huodnahav sjvatjáda danen gå huonaj lij nannusit tsieggiduvvam.</verse>
          <verse number="49" Valla guhti gullá ja ij majdik dagá, le ålmmå lágásj guhti huodnahav ednamij tsieggij gierggejuolge dagi. Gå tjáhtje huodnahij máraj, de ålles huonaj vieraj ja dåssjånij.”</verse>
        </section>
      </chapter>
      <chapter title="7. kap." 
        <section title="Doarrooajve dievnár buorrán" 
          <verse number="1" Gå Jesus lij álmmugij ållåsit hållam, de Kafarnaumij tjáŋaj.</verse>
          <verse number="2" Stáda soames doarrooajven lij dievnár, guhti lij skibás jábmema åvdån. Doarrooajvve suv árvvon anij,</verse>
          <verse number="3" ja gå Jesusa birra guláj, de rájaj juvdáj boarrásijs soabmásijt Jesusav gåhtjutjit dievnára hekkav gájutjit.</verse>
          <verse number="4" Boarrása Jesusa lusi båhtin ja duodas vájnnodin suv tjuovvot. ”Duv viehkev ánssit ”, javllin.</verse>
          <verse number="5" ”Sån le mijá álmmuga venak ja synagogav le iesj midjij tsieggidam.”</verse>
          <verse number="6" Jesus de sijá fáron manáj. Valla gå suv huodnahij lahkanatjáj, de doarrooajvve venagijt rájaj varrudahtátjit: ”Härrá, ale ietjat vájveda! Mån iv le árvvogis viessusim duv tjáŋadahtátjit,</verse>
          <verse number="7" ja dan diehti ittjiv iesj duosta duv lusi boahtet. Valla javlasta bágov val, de bárnne buorrán.</verse>
          <verse number="8" Mån lev iesj alep åjvij vuollálasj ja doarroålmmå li muv vuollálattja. Jus nubbáj javlav: Maná!, de manná, ja nubbáj: Boade! de boahtá, ja gå iehtjam dievnárav gåhtjov: Dagá dáv, de dahká.”</verse>
          <verse number="9" Gå Jesus dáv guláj de suv oavdduhij ja tjuovvo almatjijda jårgijdij ja hålaj: ”Didjij javlav: Ittjiv ga israelagij gaskan náv nanos jáhkov gávna.”</verse>
          <verse number="10" Ja gå rájadusålmmå huodnahij máhttsin, de dievnárav varrásin gávnnin.</verse>
        </section>
        <section title="Jesus árbbátja bárnev Nainan båktå" 
          <verse number="11" Dan maŋŋela Jesus vuolgij stádaj man namma le Nain. Åhpadisålmmå ja almatjijs ålos suv tjuovvun.</verse>
          <verse number="12" Gå stáda uksaj lahkanij, de jábbmegav ålgus guoddin. Sån lij iednes ájnna bárnne, ja ieddnes lij árbbásj. Suv fáron tjuovvun stáda almatjijs vehka.</verse>
          <verse number="13" Gå Härrá árbbátjav vuojnij, de suv ármestij ja javlaj: ”Ale tjiero!”</verse>
          <verse number="14" Jesus guoddemlátjov duohtastij. Guodde ganugin ja Jesus javlaj: ”Nuorra ålmåj, dunji javlav: Tjuodtjela!”</verse>
          <verse number="15" Jábbmek tjåhkkidij ja hållagådij, ja Jesus suv äddnásis vattij.</verse>
          <verse number="16" Gájka ballájin ja Jubmelav hievedin ja javllin: ”Stuorra profehta le mijá gasskaj boahtám,” ja: ”Jubmel le álmmugis gähttjam.”</verse>
          <verse number="17" Sáhka dássta oabloj ålles Judeaj ja birrusijda.</verse>
        </section>
        <section title="Johannes gástadiddje gatjálvisá ja Jesusa vásstádusá" 
          <verse number="18" Johannes dájt gájkka åhpadisålmmåjstis guláj.</verse>
          <verse number="19" Sijás guoktásav gåhtjoj ietjas lusi ja rájaj sunnuv Härrás gatjádittjat: ”Dån le gus boadátjit, vaj iehtjádav gus galggap vuorddet?”</verse>
          <verse number="20" Ålmmå Jesusa lusi bådijga ja javlajga: ”Johannes gástadiddje le munnuv duv lusi rádjam gatjádittjat jus dån le boadátjit vaj iehtjádav gus galggap vuorddet.”</verse>
          <verse number="21" Jur dalloj lij Jesus ållusav skihpudagájs ja vájvijs ja bahás vuojŋŋanisájs buoredam ja måttijt tjalmedimijt vuojnnen dahkam,</verse>
          <verse number="22" ja de vásstedij: ”Manne Johannesij subtsastittjat majt lihppe gullam ja vuojnnám: tjalmedime vuojnnegåhti, gállnasa vádtsáji, spihtálattja rájnnani, bieljedime gullagåhti, jábbmega tjuodtjeli ja häjo ávvoságav gulli.</verse>
          <verse number="23" Sálugin gesi iv suhttamoarren sjatta.”</verse>
          <verse number="24" Gå Johannesa sáhkaguodde lijga mannam, de Jesus álmmugij suv birra hållagådij: ”Majt åjdåmähttsáj vuolgijda gehtjatjit? Rásseruogov gus biekkas svahtjamin?</verse>
          <verse number="25" Ejda. Majt de gehtjatjit? Ålmmåv gus tjáppa biktasij? Valla gejn li divras biktasa ja valjet viessu, sijáv laddnijn gávnnabihtit.</verse>
          <verse number="26" Majt de vuolgijda gehtjatjit? Profehtav gus? Duohta, ja didjij javlav: suv guhti le profehtas ienep,</verse>
          <verse number="27" suv gen birra le tjáleduvvam: Gehtja, muv sáhkaguoddev duv åvdån rájav gäjnov gárvedittjat.</verse>
          <verse number="28" Didjij javlav: ij aktak nissunis riegádam le Johannesis stuoráp, valla unnemus Jubmela rijkan le sujsta vil stuoráp.</verse>
          <verse number="29" Gájkka gulldaliddje almatja, tullára aj, duodastin Jubmelin lij duolla - Johannesa gástadusájn de ietjasa gástadahttin.</verse>
          <verse number="30" Valla farisea ja láhkaoahppása Jubmela sidodav dåssjen adnin - ettjin ietjasa sujsta gástadahte.</verse>
          <verse number="31" Gåktus dal ájn buvtáv dáv vierregav muodugahttet? Man muoduga li sij?</verse>
          <verse number="32" Sij li mánáj lágátja guovdon tjåhkkåhime nuppijda mánájda tjuorvvomin: ’Didjij tjuojadijma, valla ejda gärssulit sidá. Ármmadijma, valla ejda tjierrot sidá.’</verse>
          <verse number="33" Johannes gástadiddje bådij, ittjij lájbev bårå, ittjij ga vijnav jugá, ja de javllabihtit: ’Sujna le bahás vuojŋŋanis.’</verse>
          <verse number="34" Almatjabárnne bådij, sån båråj ja jugáj, ja de javllabihtit: ’Gähttjit runndusav ja juhkkev, tullárij ja suddárij rádnav.’</verse>
          <verse number="35" Valla gájkka Vijsesvuoda máná li Vijsesvuodav duodastam.”</verse>
        </section>
        <section title="Nissun guhti Jesusa juolgijt vuojdaj Simona vieson" 
          <verse number="36" Fariseajs soames gåhtjoj suv viessusis båråtjit, ja Jesus dåhku vuolgij ja bievddegáddáj viellidij.</verse>
          <verse number="37" Stádan lij nissun guhti lij suddár. Gå gulláj Jesusav farisea vieson guossen, de vuojdaslihtijn dåhku bådij,</verse>
          <verse number="38" ja Jesusa duohkáj juolgij guorraj tjuottjadij ja tjieroj. Jesusa juolgijt gadnjalij däbbodij ja vuobdaj sagárdij, suv juolgijt tjulestij ja vuojddasijn vuojdadij.</verse>
          <verse number="39" Farisea, gen guosse Jesus lij, javlaj aktu allasis: ”Jus dát ålmåj profehta luluj, de diehtet luluj makkir nissun, suddogis nissun, suv juolgijt duohtat.”</verse>
          <verse number="40" Jesus de sunji javlaj: ”Simon, mujna le juoga dunji javllat.” - ”Javla, åhpadiddje”, Simon vásstedij.</verse>
          <verse number="41" ”Guokta ålmmå lijga biednikluojkadiddjáj vielggen. Nubbe lij vihttatjuohte denára vielggen, ja nubbe vihttalågev.</verse>
          <verse number="42" Gå ejga mákset nagá, de goappátjijda vielgev luojtij. Goabbá sunnus de ienebut suv ähttsá?”</verse>
          <verse number="43" Simon vásstedij: ”Jáhkáv sån gässta ienep vielgge luojteduváj.” - ”Duolla le”, Jesus vásstedij.</verse>
          <verse number="44" Nissuna guovlluj jårgijdij ja Simonij javlaj: ”Vuojná dáv nissunav. Duv viessuj båhtiv, ja ittji tjátjev juolgijda vatte, valla sån le juolgijdam gadnjalij däbbodam ja vuobdaj sagárdam.</verse>
          <verse number="45" Ittji dån munji buorástahttemtjulástagáv vatte, valla sån le juolgijdam tjulástallam dallutjis gå dási båhtiv.</verse>
          <verse number="46" Ittji dån oajvám åljujn vuojda, valla sån le juolgijdam vuojddasijn vuojddam.</verse>
          <verse number="47" Dan diehti dunji javlav: sunji li ållo sutto ándagis luojteduvvam. Stuorra gieresvuodav ham sån vuosedij. Gesi binná ándagis luojteduvvá, binná gieresvuodav vuoset.”</verse>
          <verse number="48" Ja nissunij javlaj: ”Duv sutto li ándagis luojteduvvam.”</verse>
          <verse number="49" Duo iehtjáda bievddegátten de aktu allasisá javllin: ”Guhti le sån guhti tjabu suttojt ándagis luojttá?”</verse>
          <verse number="50" Valla Jesus nissunij javlaj: ”Duv jáhkko le duv gádjum. Maná ráfen.”</verse>
        </section>
      </chapter>
      <chapter title="8. kap." 
        <section title="Nissuna Jesusav tjuovvomin" 
          <verse number="1" Dan maŋŋela vájaldij stádas stádaj, sijdas sijddaj ja ávvoságav Jubmela rijka birra sárnnedij. Lågenanguovtes suv tjuovudin</verse>
          <verse number="2" aktan muhtem nissunij gudi lidjin bahás vuojŋŋanisájs ja skihpudagájs buoreduvvam: Maria Magdalas gässta gietjav bahás vuojŋŋanisá lidjin mannam,</verse>
          <verse number="3" Johanna, Herodesa tjuottjodiddje Kusasa áhkká, Susanna ja moattes iehtjáda, gudi gájka ietjasa åbmudagáj vähkádallin.</verse>
        </section>
        <section title="Muodulvis sájo birra" 
          <verse number="4" Gå suv lusi birosstádajs båhtalin ja ållusa tjåhkanin, de muodulvisájn hålaj:</verse>
          <verse number="5" ”Ålmåj vuolgij sáddjitjit. Sáddjidijn muhtem gårne rahtebälláj gahttjin, almatja dajt duolmmun ja alme låtte bårrin.</verse>
          <verse number="6" Muhtem gårne lássáj gahttjin, ja gå ihtám de gållnin danen gå gåjkes lij.</verse>
          <verse number="7" Muhtem gårne tjiesskislánjátjij gasskaj gahttjin, ja sjattadijn tjiesskislánjátja dajt hávkkadin.</verse>
          <verse number="8" Valla muhtem gårne buorre ednamij gahttjin, sjaddin ja tjuode gärddáj tjuohppusav vaddin.” Ja de tjuorvvij: ”Gänna li bielje, gulldalis.”</verse>
        </section>
        <section title="Muodulvisáj ulmme" 
          <verse number="9" Suv åhpadisålmmå sujsta muodulvisá sisano birra gatjádin,</verse>
          <verse number="10" ja Jesus vásstedij: ”Dij lihpit vaddásijt oadtjum Jubmela rijka tjiegosvuodajt dåbddåt, valla nuppe dajt muodulvissan oadtju, vaj e vuojne juska vuojnni, ja e dádjada juska gulli.</verse>
        </section>
        <section title="Jesus tjielggi muodulvisáv sájo birra" 
          <verse number="11" Muodulvisá sisadno le dát: Sádjo le Jubmela báhko.</verse>
          <verse number="12" Sájo rahtebällán li gudi bágov gulli, valla bärggal boahtá ja sijá vájmojs dav válldá vaj e galga jáhkket ja gádjusit.</verse>
          <verse number="13" Sájo lássán li gudi bágov gulli ja ávujn duosstu, valla ruohttsasahtá li. Oanegis ájgev jáhkki, valla gå gähttjaluvvi de gahttji.</verse>
          <verse number="14" Sájo ma tjiesskislánjátjij gasskaj gahttjin, li gudi bágov gulli, valla iellema vájvijs, boanndudagájs ja hávsskudagájs hávkki ja e goassak láddam tjuohppusav vatte.</verse>
          <verse number="15" Valla sájo ma buorre ednamij gahttjin, li gudi bágov gulli ja buorre ja rájnna vájmmuj vuorkkiji ja gierddisvuodan sjattojt guoddi.</verse>
        </section>
        <section title="Muodulvis ginntala birra" 
          <verse number="16" Aktak ij ginntalav buollida ja de lihtijn gåbtjå jali beŋka vuolláj bieja, ájnat gintaljuolggáj biedjá vaj sij gudi sisi båhti tjuovgav vuojnni.</verse>
          <verse number="17" Ij migek le tjiehkusin mij ij bigoduvá, ij ga migek tjiegaduvvam mij ij bihkusij boade.</verse>
          <verse number="18" Lehkut dan diehti várrogin gåktu gulldalihpit, dajna gå gänna le, ienebuv oadtju, valla gänna ij le, sujsta váldeduvvá aj mav jáhkká sujna le.”</verse>
        </section>
        <section title="Jesusa fuolkke" 
          <verse number="19" Dåhku ieddnes bådij aktan Jesusa vieljaj, valla ettjin suv lusi nággásin jåvsåda.</verse>
          <verse number="20" Sunji javllin: ”Äddnát ja vielja li ålggolin ja sihti duv iejvvit.”</verse>
          <verse number="21" Valla sån vásstedij: ”Äddnám ja muv vielja li gájka gudi Jubmela bágov gulli ja dan milta dahki.”</verse>
        </section>
        <section title="Jesus biekkav sjávvunahttá" 
          <verse number="22" Soames biejve åhpadisålmmåj vadnasij lávkkij ja javlaj: ”Mannup jávre nuppe bälláj.” Vuolggin de,</verse>
          <verse number="23" ja Jesus vadnasin oaddáj. Niedastuvvagåhtin gå virrobiekkav dagáj ja vanás tjátjes dievvagådij.</verse>
          <verse number="24" Suv de båktin ja javllin: ”Åhpadiddje, åhpadiddje, soaggomin lip!” Jesus tjuodtjelij ja bieggaj ja bárojda sjärggodij, ja loattjev dagáj.</verse>
          <verse number="25" Ja åhpadisålmmåjs gatjádij: ”Gånnå le dijá jáhkko?” Suorgganam ja balon nubbe nubbáj javllin: ”Guhti sån le? Bieggaj ja tjáhtjáj sjärggu ja oadtju jegadittjat?”</verse>
        </section>
        <section title="Bahás vuojŋŋanisájs vájvástuvve ja svijnneällo" 
          <verse number="26" Gergesa lahkusijda jåvsådin, Galilea buohta.</verse>
          <verse number="27" Gå Jesus gáddáj lávkkij, de ålmåj stádas bådij suv åvdålt. Bahás vuojŋŋanisájs vájvástuváj ja guhkes ájggáj ij lim gárvvunam, ja ittjij huodnahin åro, ájnat hávdij gaskan.</verse>
          <verse number="28" Gå Jesusav ájtsaj, de rihtjogådij ja suv åvddåj luojttádij ja jieddnát tjuorvoj: ”Mij dahkamuhájt le dujna mujna, Jesus, alemus Jubmela Bárnne? Vájnnodav duv, ale muv vájveda!”</verse>
          <verse number="29" Jesus lij vuojn gåhttjum bahás vuojŋŋanisáv ålmmås gájddat. Guhkes ájgev lij bahás vuojŋŋanis ålmmåv vájvedam. Suv gåsik bessamis lidjin rikkij ja juolggeruovdij tjanádam, valla luovas lij gåjt bessam ja ávtas bájkijda bahás vuojŋŋanisás vuodjeluvvam.</verse>
          <verse number="30" Jesus sujsta gatjádij: ”Mij le duv namma?” ja sån vásstedij: ”Legijåvnnå”, dajna gå moadda bahás vuojŋŋanisá lidjin suv sisi suogŋam.</verse>
          <verse number="31" Bahás vuojŋŋanisá Jesusav vájnnodin sijáv tjiegŋalissaj rádjamis.</verse>
          <verse number="32" Danna lij stuorra svijnneällo váren guohtomin, ja bahás vuojŋŋanisá sihtin svijnijda sirddet, ja Jesus dasi guorrasij.</verse>
          <verse number="33" Bahás vuojŋŋanisá de ålmmås svijnij sisi suogŋin, ja ällo bávtev vuolus jávrráj guohtsalij ja soakkoj.</verse>
          <verse number="34" Gå räjnnuhiddje dav vuojnnin, de dassta báhtarin ja giehttun dav gájkka stádan ja dáfojn birrusin,</verse>
          <verse number="35" ja almatja vuolggin subttsasav guovlatjit. Jesusa lusi båhtin ja vuojnnin ålmmåv, gässta bahás vuojŋŋanisá lidjin gájddam, tjåhkkåhime Jesusa juolgij guoran, gárvoj ja ålles mielaj, ja sij alvaduvvin.</verse>
          <verse number="36" Tjalmmevihtana giehttun gåktu vájvástuvve lij viehkeduvvam.</verse>
          <verse number="37" Gájka Gergesan ja birrusijn máddin Jesusav sijá lussta vuolgget, ballám vuojn lidjin. Jesus de vadnasij lávkkij ja máhtsaj,</verse>
          <verse number="38" ja ålmåj gässta bahás vuojŋŋanisá lidjin mannam vájnnodij fárruj bessat, valla Jesus rájaj suv dassta javla:</verse>
          <verse number="39" ”Maná viessusit ja giehto majt Jubmel dunji dagáj.” Ålmåj de ålles stádaj guládij majt Jesus lij sunji dahkam.</verse>
        </section>
        <section title="Synagogatjuottjodiddje niejdda. Vardde nissun" 
          <verse number="40" Gå Jesus máhtsaj, lij álmmuk danna suv duosstomin, dajna gå gájka suv vuorddin.</verse>
          <verse number="41" De bådij ålmåj gen namma lij Jairos ja guhti lij synagogatjuottjodiddje. Jesusa juolgij åvddåj luojttádij ja vájnnodij Jesusav viessusis tjuovvot,</verse>
          <verse number="42" danen gå suv lågenanguovtejagák niejdda, suv ájnna mánná, lij skibás jábmema åvdån. Dåhku manádijn nårrin almatja Jesusa lusi juohkka guovlos.</verse>
          <verse number="43" Dåppe lij nissun guhti lij lågenanguokta jage varddemijs vájvástuvvam. Dálkudiddjijda lij gájkka åbmudagás gållåm, valla aktak ij lim buktám suv buoredit.</verse>
          <verse number="44" De dal maŋŋelis bådij ja Jesusa ålgoldisgárvo diehpev duohtastij, ja dakkavidi varddemis hiejtij.</verse>
          <verse number="45" Jesus gatjádij: ”Guhtis muv duohtastij?” Gå aktak ittjij vásstedit sidá, de Petrus javlaj: ”Åhpadiddje, gájka ham nårddi ja duv lusi nággiji.”</verse>
          <verse number="46" Valla Jesus javlaj: ”Soames muv duohtastij. Gulliv fábmo mujsta vuolgij.”</verse>
          <verse number="47" Gå nissun árvvedij älvádallam lij, de bådij skielbesta ja suv åvddåj luojttádij ja gájkka álmmuga guládijn giehtoj man diehti suv duohtastij ja gåktu dakkavidi buorránij.</verse>
          <verse number="48" Jesus de sunji javlaj: ”Niejddam, duv jáhkko le duv gádjum. Maná ráfen.”</verse>
          <verse number="49" Vilá hållamin, de synagogatjuottjodiddjáj viesostis sáhka bådij: ”Niejddat le jábmám. Ale dasti Åhpadiddjev vájveda.”</verse>
          <verse number="50" Jesus dav guláj ja sunji javlaj: ”Ale balá, ájnat jáhke, de niejddat gádjus.”</verse>
          <verse number="51" Gå viessuj manáj, de ittjij iehtjádijt gå Petrusav, Johannesav, Jakobav ja niejda áhtjev ja iednev miededa sisi tjuovvot.</verse>
          <verse number="52" Gájka tjierrun ja niejdav ármmadin. Valla Jesus javlaj: ”Allit tjiero! Ij le jábmám, sån le oademin.”</verse>
          <verse number="53" De sunji tjajmmin, diehtin ham niejdav jábmám.</verse>
          <verse number="54" Valla Jesus niejdav giedas váldij ja tjavgga javlaj: ”Niejdda, tjuodtjela!”</verse>
          <verse number="55" Niejdda häggaj vas bådij ja dalága tjuodtjelij ja Jesus sijáv gåhtjoj niejddaj biebmov vaddet.</verse>
          <verse number="56" Niejda äjgáda alvaduvájga, valla Jesus buorgoj aktasik dán birra giehttomis.</verse>
        </section>
      </chapter>
      <chapter title="9. kap." 
        <section title="Jesus lågenanguoktásav rádjá" 
          <verse number="1" Jesus lågenanguoktásav tjoahkkáj gåhtjoj ja vattij sidjij fámov gájkka bahás vuojŋŋanisáj badjel ja skihpudagájs buoredittjat.</verse>
          <verse number="2" Sijáv rájaj Jubmela rijkav sárnnedittjat ja skihppijt varrásin dagátjit.</verse>
          <verse number="3" Javlaj sidjij: ”Allit majdik fárrusihtte válde, allit soappev jalik vuossav, allit lájbev jalik biednigijt ja allit ienebuv gå avtav ájnna skirtov.</verse>
          <verse number="4" Jus lihpit soames viessuj boahtám, de årrut danna dasik vuolggebihtit.</verse>
          <verse number="5" Ja jus soames stádan dijáv e duosto, mannit dassta ja sjavnnjit juolgijs dan dumev vihtanussan sijá vuosstij.”</verse>
          <verse number="6" Sij vuolggin ja sijdas sijddaj vájaldin, ja juohkka sajen evangeliumav sárnnedin ja skihppijt buoredin.</verse>
        </section>
        <section title="Johannes gástadiddje jábmem" 
          <verse number="7" Tetrárkka Herodes gájkka dájt subttsasijt guláj, ja ittjij diede majt jáhkket. Soabmása vuojn adnin Johannesav jábbmegij lussta båvteduvvam,</verse>
          <verse number="8" muhtema adnin Elia lij ietjas bigodam, ja muhtema vas adnin soames åvdep ájgij profehta lij tjuodtjelam.</verse>
          <verse number="9" Herodes javlaj: ”Johannesis lev tjiebedav jaládahttám. Guhti de le gen birra gájkka dáv guláv?” Ja Herodes gähttjalattaj suv iejvvit.</verse>
        </section>
        <section title="Biebbmo vihttatuvsánij" 
          <verse number="10" Apostela máhttsin ja Jesusij giehttun gájkka majt lidjin dahkam. Sån váldij sijáv fárrusis ja mannin sieddusij, stádaj man namma le Betsaida.</verse>
          <verse number="11" Valla almatja dav gullin ja maŋen tjuovvolin. De sijáv duostoj ja Jubmela rijka birra hålaj ja gájkajt buoredij gudi viehkev dárbahin.</verse>
          <verse number="12" Gå iehkeduváj, javllin lågenanguovtes sunji: ”Luojte álmmugav vaj bessi dán bájke sijdajda mannat ja allasisá idjasajijt ja biebmov ásadit. Dáppe ham åjdåmájan lip.”</verse>
          <verse number="13" Jesus vásstedij: ”Vaddit ietja sidjij bårråmusáv.” Javllin: ”Miján ij le ienep biebbmo gå vihtta lájbe ja guokta guolátja - jus dal ep maná biebmov gájkka almatjijda oastátjit.”</verse>
          <verse number="14" Danna lidjin vihttatuvsána bájkke ålmmåjs tjoahken. Valla Jesus åhpadisålmmåjda javlaj: ”Tjoahkkijihtit sijáv juohkusijda, vihttalåges juohkka juohkusij.”</verse>
          <verse number="15" Åhpadisålmmå dahkin nåvti gåktu javlaj ja tjoahkkijin gájkajt.</verse>
          <verse number="16" Vihtta lájbe ja guokta guolátja de váldij, ja almmáj gehtjadijn gijtulvisáv råhkålij. Ja de lájbijt dådjalij ja åhpadisålmmåjda vattij álmmugij juogadittjat.</verse>
          <verse number="17" Gájka gallánibmáj bårrin, ja bátsidisájt lågenanguovte vieddegárráj tjoahkkijin.</verse>
        </section>
        <section title="Petrus Jesusav Messiasin gåhttju. Vuostasj åvddålijsárnnom Almatjabárne gierddamusá birra" 
          <verse number="18" Akti gå Jesus lij mannam sieddo råhkådalátjit ja åhpadisålmmå lidjin fáron, de sijájs gatjádij: ”Guhtin almatja muv javlli?”</verse>
          <verse number="19" Vásstedin: ”Johannes gástadiddjen, valla muhtema Elian ja muhtema vas javlli soames åvdep ájgij profehtajs le tjuodtjelam.” -</verse>
          <verse number="20" ”Na didja”, gatjádij, ”guhtin dij muv javllabihtit?” Petrus vásstedij: ”Jubmela Messiasin.”</verse>
          <verse number="21" Garrasit buorgoj sijáv dav gesisik iktemis,</verse>
          <verse number="22" ja javlaj: ”Almatjabárnne viertti ednagav gierddat ja boarrásijs ja alemushärrájs ja tjálukoahppásijs hilgoduvvat, gåtteduvvat ja goalmát biejve vas tjuottjeldahteduvvat.”</verse>
        </section>
        <section title="Jesusav tjuovvolit" 
          <verse number="23" Ja Jesus gájkajda javlaj: ”Jus guhtik sihtá muv luottajt tjuovvot, de hähttu ietjas vuornnot ja juohkka biejve ruossas válldet ja muv tjuovvolit.</verse>
          <verse number="24" Danen guhti hekkas sihtá gádjot, massá dav, valla guhti hekkas muv diehti massá, gádju dav.</verse>
          <verse number="25" Mij ávkijt le almatjij åbbå väráldav vuojttet valla mákson ietjas masset?</verse>
          <verse number="26" Guhti mujsta ja muv bágojs skábmát, sujsta Almatjabárnne skábmát gå ietjas, Áhtjes ja ájlis ieŋŋgilij herlukvuodan boahtá.</verse>
          <verse number="27" Didjij duodastav: muhtema dánna tjuodtjomin e jábmemijn gávnada åvddål gå Jubmela rijkav li vuojnnám.”</verse>
        </section>
        <section title="Jesus herlukvuoda váren" 
          <verse number="28" Vahkkot maŋŋela váldij Jesus Petrusav ja Johannesav ja Jakobav fárrusis ja várráj goarrij råhkådalátjit.</verse>
          <verse number="29" Råhkådaládijn sujsta muohto ietjájduváj ja biktasa vielgudin ja bájttegåhtin.</verse>
          <verse number="30" Ja guokta ålmmå sujna ságastijga, Moses ja Elia.</verse>
          <verse number="31" Herlukvuodan bihkusijga ja hålajga Jesusa vuolggema birra väráldis, mav Jerusalemin lij ållidittjat.</verse>
          <verse number="32" Petrus ja suv rádna låssådit ådin, valla gåhttsåjin ja vuojnnin suv herlukvuodav ja goappásj ålmmåjt suv guoran tjuodtjomin.</verse>
          <verse number="33" Gå ålmmå lijga suv lussta vuolggemin, de Petrus Jesusij javlaj: ”Åhpadiddje, buorre fáron lip. Tsieggijup gålmmå goade, dunji avtav, Mosesij avtav ja Eliaj avtav.” Ittjij diede majt javlaj.</verse>
          <verse number="34" Ájn hållamin balvva sijá badjelij vuollánij ja åhpadisålmmå suorgganin gå balva sisi gáhtun.</verse>
          <verse number="35" Jiedna balvas gulluj: ”Dát le Bárnnám, muv iehttselis ja gärrásamos. Gulldalihtit suv.”</verse>
          <verse number="36" Gå jiedna gulluj, de lij Jesus aktu danna tjuodtjomin. Åhpadisålmmå sjávot lidjin, ja dalloj ettjin gesisik giehto majt vuojnnám lidjin.</verse>
        </section>
        <section title="Jesus bárnev jámálguvvamviges buoret" 
          <verse number="37" Maŋep biejve gå váres båhtin, de stuorra almasjvega suv duosstun.</verse>
          <verse number="38" Vegas muhtem ålmåj tjuorvoj: ”Åhpadiddje, duv vájnnodav bárnám viehkedit, muv ájnna bárnev.</verse>
          <verse number="39" Bahás vuojŋŋanis sunji njåmmu ja suv ritjádahttá ja rässtá ja soalsot. Gå bahás vuojŋŋanis vijmak luojttá, de le suv vargga oajttám.</verse>
          <verse number="40" Åhpadisålmmåjdat gåhttjuv bahás vuojŋŋanisáv vuodjelit, mavas ettjin buvte.”</verse>
          <verse number="41" Jesus vásstedij: ”Dát häjtádis vierrek mij ij jáhke! Man guhkev hähttuv dijá lunna viessot ja dijáv gierddat? Buvte bárnát diehki!”</verse>
          <verse number="42" Gå bárnne lij suv lusi jåvsådime, de bahás vuojŋŋanis suv ednamij råhttij ja riestij. Jesus bahás vuojŋŋanissaj sjierggij, bárnev buoredij ja áhttjásis suv vattij.</verse>
          <verse number="43" Ja Jubmela stuorravuodas gájka alvaduvvin. Nubbe åvddålijsárnnom Almatjabárne gierddamusá birra. Gå almatja gájkka suv dagojt oavdduhime lidjin, de Jesus åhpadisålmmåjda javlaj:</verse>
          <verse number="44" ”Gulldalihtit snivva majt dal didjij javlav: Almatjabárnne almatjij giedajda vatteduvvá.”</verse>
          <verse number="45" Valla ettjin dádjada majt javlaj. Tjiehkusin lij sidjij vaj ettjin galga dádjadit, ja ettjin ga duosta sujsta dan sisanov gatjádit.</verse>
        </section>
        <section title="Guhti le stuorámus?" 
          <verse number="46" Åhpadisålmmå usjudallagåhtin guhti sijájs lij stuorámus.</verse>
          <verse number="47" Jesus, guhti diedij majt vájmojnisá usjudallin, biejaj mánáv ietjas guorraj</verse>
          <verse number="48" ja sidjij javlaj: ”Guhti dáv mánáv muv namán duosstu, duosstu muv. Guhti muv duosstu, duosstu suv guhti muv le rádjam. Guhti dijájs gájkajs le unnemus, le stuorre.”</verse>
        </section>
        <section title="Oavddodago Jesusa namán" 
          <verse number="49" Johannes javlaj: ”Åhpadiddje, vuojnijma soabmásav guhti bahás vuojŋŋanisájt duv namán vuodjelij ja gähttjalijma suv biehtodit, danen gå ittjij duv tjuovuda degu midja.”</verse>
          <verse number="50" Valla Jesus Johannesij javlaj: ”Ale suv biehtoda. Guhti ij le dijá vuosstij, le dijá bielen.”</verse>
        </section>
        <section title="Samaria sijdan" 
          <verse number="51" Gå Jesusa almmájvuolggem lij lahkanime, de Jerusalema guovlluj jårgijdij.</verse>
          <verse number="52" Sáhkaguoddijt åvdån rájaj. Sij vuolggin muhtem samaria sijddaj suv boahtemav gárvedittjat.</verse>
          <verse number="53" Valla danna ettjin sidá suv duosstot, dan diehti gå Jerusalema guovlluj lij jårgijdam.</verse>
          <verse number="54" Jakob ja Johannes, suv åhpadisålmmå, de sunji javlajga: ”Härrá gåhttjun gus almes dålåv sijáv håhkkidittjat?”</verse>
          <verse number="55" Valla Jesus jårgijdij ja sunnuv biehtodij,</verse>
          <verse number="56" ja ietjá sijddaj de mannin.</verse>
        </section>
        <section title="Jesusav tjuovvolit" 
          <verse number="57" Gå gäjnov vájalda båhtin, javlaj muhtem ålmåj sunji: ”Sidáv duv tjuovvot gåsi ihkenis maná.”</verse>
          <verse number="58" Jesus vásstedij: ”Riehpihijn li lieso ja alme låttijn biese, valla Almatjabárnen ij le sadje gånnå oajves vuojŋadahttá.”</verse>
          <verse number="59" Iehtjádij javlaj: ”Tjuovvola muv!” Valla ålmåj javlaj: ”Härrá, suova muv vuolgget vuostak áhtjám hávddádittjat.”</verse>
          <verse number="60" Jesus de javlaj: ”Hávddádisá jábbmega jábbmegijdisá, valla maná iesj Jubmela rijkav sárnnedittjat.”</verse>
          <verse number="61" Ietjá ålmåj javlaj: ”Tjuovvolav duv, Härrá, valla suova muv vuostak vuolgget fuolkám hivástahtátjit.”</verse>
          <verse number="62" Jesus vásstedij: ”Guhti maŋus gehtjas gå giedas ednamsálanij le biedjam, ij Jubmela rijkkaj hieba.”</verse>
        </section>
      </chapter>
      <chapter title="10. kap." 
        <section title="Gietjavlåkguovtes rájaduvvi" 
          <verse number="1" Dan maŋŋela Härrá gietjavlåkguokta åhpadisålmmå duodden válljij ja guovtij guovtij sijáv ietjas åvdån rájadij juohkka stádaj ja bájkkáj gåsi iesj ájgoj.</verse>
          <verse number="2" Sidjij javlaj: ”Tjuohpos le stuorre, valla barggijs vádne. Råhkådallit dan diehti tjuohppusa härráj barggijt ietjas tjuohppusij rádjat.</verse>
          <verse number="3" Mannit, rájav dijáv libban stálpij gasskaj.</verse>
          <verse number="4" Allit válde fárrusihtte biednigijt, vuossav jalik gábmagijt, ja allit vájaldattijn ganuga avtak buorástahtátjit.</verse>
          <verse number="5" Gå goahtáj tjágŋabihtit, de javllit vuostak: Ráfev dán goahtáj.</verse>
          <verse number="6" Ja jus danna ráfálasj ålmåj årru, de báhtsis ráfe majna suv lusi boahtebihtit; ietján de didjij máhttsis.</verse>
          <verse number="7" Årrut dan goaden ja bårrit ja juhkit majt fálli; bargge bálkás ánssit. Allit goades goahtáj jåde.</verse>
          <verse number="8" Ja gå boahtebihtit stádaj gånnå dijáv duosstu, bårrit majt didjij fálli,</verse>
          <verse number="9" buoredihtit skihppijt danna ja javllit álmmugij: Jubmela rijkka le dijá lahka.</verse>
          <verse number="10" Valla jus boahtebihtit stádaj gånnå dijáv e duosto, mannit gahttunijda ja javllit:</verse>
          <verse number="11" Tjabu dán stáda dumev, mij le juolgijda dähppum, sjavnnjep - dijá ájmon lehkus. Valla dán madev diehtit: Jubmela rijkka le lahka. -</verse>
          <verse number="12" Didjij javlav dan biejve sjaddá Sodomij giehpebun dákkir stádas.</verse>
        </section>
        <section title="Vuoj Korasin! Vuoj Betsaida" 
          <verse number="13" Vuoj dunji, Korasin! Vuoj dunji, Betsaida! Jus oavddodago dunnu lunna bus Tyrosin ja Sidonin dagáduvvat lulun, de da stáda juo ådno lulujga buorádusáv dahkat ja hårsåj ja gunáj sinna tjåhkkåhit.</verse>
          <verse number="14" Valla duobmon sjaddá Tyrosij ja Sidonij dijás giehpebun.</verse>
          <verse number="15" Ja dån, Kafarnaum, vuordá gus almmáj bajeduvvat? Jábbmekájmmuj dån gahtja.</verse>
          <verse number="16" Guhti dijáv gulldal, gulldal muv. Guhti dijáv hilggu, hilggu muv. Valla guhti muv ij lágeda, ij lágeda suv guhti muv le rádjam.”</verse>
        </section>
        <section title="Gietjavlåkguovtes máhttsi" 
          <verse number="17" Gietjavlåkguovtes ávujn máhttsin ja javllin: ”Härrá, tjabu bahás vuojŋŋanisá mijáv jegadi gå duv nammadip.”</verse>
          <verse number="18" Jesus vásstedij: ”Vuojnnám lev Sáhtánav eldagissan almes vuolus bálkestuvvamin.</verse>
          <verse number="19" Duodaj, vaddám lev didjij fámov gärmmahijt ja skorpijåvnåjt duolmutjit ja vasjulattja ålles fámoj rijbatjit, ja ij migek dijáv vahágahte.</verse>
          <verse number="20" Valla allit ávvudalá gå vuojŋŋanisá dijáv jegadi, ájnat ávvudallit gå dijáj namá li almen tjáleduvvam.”</verse>
        </section>
        <section title="Jesus Áhtjev, alme ja ednama härráv hievet" 
          <verse number="21" Daŋga båttå ávvudaláj Jesus ájlis Vuojŋŋanisá baktu ja javlaj: ”Áhttje, hievedav duv, alme ja ednama härráv, dan diehti gå dáv le vijssásijs ja jiermmájs tjiehkam, valla bigodam sidjij gudi li nåv gåk máná. Sáddnán, Áhttjám, nåv dån le mierredam.</verse>
          <verse number="22" Divna le Áhttjám munji åskeldam. Aktak ij diede guhti Bárnne le ietján gå Áhttjes, ja aktak ij diede guhti Áhttje le, ietján gå Bárnnes ja sån gesi Bárnne dav sihtá bigodit.”</verse>
          <verse number="23" Ja de åhpadisålmmåjda jårgijdij ja dåssjå sidjij javlaj: ”Sálugin tjalme ma vuojnni majt dij vuojnnebihtit.</verse>
          <verse number="24" Didjij javlav: ålos profehtajs ja gånågisájs li hálijdam vuojnnet majt dij vuojnnebihtit, valla ettjin vuojne, ja gullat majt dij gullabihtit, valla ettjin gulá.”</verse>
        </section>
        <section title="Ármmogis samarak" 
          <verse number="25" Láhkaoahpes, guhti sidáj suv gähttjalit tjuodtjelij ja javlaj: ”Åhpadiddje, majt dagáv vaj ihkeven iellemav oattjov?”</verse>
          <verse number="26" Jesus javlaj: ”Mij lágan tjáleduvvá? Gåktus dav lågå?”</verse>
          <verse number="27" Láhkaoahpes vásstedij: ”Galga Härráv Jubmelat iehttset ålles vájmostat ja ålles sielostat ja ålles fámostat ja gájkat jiermestat, ja guojmát nåv gåk ietjat.”</verse>
          <verse number="28" Jesus javlaj: ”Duolla, dagá nåv, de iellemav oattjo.”</verse>
          <verse number="29" Vuosedittjat ietjas rievtesferdugin, ålmåj Jesusij javlaj: ”Ja guhti le dal muv guojmme?”</verse>
          <verse number="30" Dasi Jesus vásstedij: ”Muhtem ålmåj lij Jerikoj Jerusalemis vuollánime ja rievvárijda ládadaláj. Biktasijt sujsta gajkkun ja tsábbmin suv, ja de mannin ja dasi suv guodin häggabiellen.</verse>
          <verse number="31" Soames härrá såjtij daggu mannat ja gå ålmmåv ájtsaj, de garvij ja vásij.</verse>
          <verse number="32" Nåvti aj soames levihtta, guhti dasi bådij; gå ålmmåv ájtsaj de garvij ja vásij.</verse>
          <verse number="33" Valla muhtem samarak manojn aj bådij, ájtsaj ålmmåv danna vellahime ja de suttalusjáj suv.</verse>
          <verse number="34" Manáj suv lusi, oaljov ja vijnav hávijda loatjodij ja de dajt gurppij. Ålmmåv oasná nali låggŋij ja guosseviessuj doalvoj ja sujttij suv.</verse>
          <verse number="35" Maŋep biejve guokta denára vattij vieso boanndij javla: ’Sujtti suv, ja jus ienebuv gålå, de máhtsadijn dunji mávsáv.’</verse>
          <verse number="36" Guhtimusj dát gålmmåsis lij duv mielas ládadallam ålmmå guojmme?”</verse>
          <verse number="37" Láhkaoahpes vásstedij: ”Guhti ålmmåv ármmálastij.” Jesus de javlaj: ”Maná dån dagá suv láhkáj!”</verse>
        </section>
        <section title="Marta ja Maria lunna" 
          <verse number="38" Vájaldattijn muhtem sijdan goarrij, ja nissun gen namma lij Marta gåhtjoj suv viessusis.</verse>
          <verse number="39" Sujna lij oabbá namájn Maria, guhti Härrá juolgij åvddåj tjåhkkidij ja suv bágojt gulldalij.</verse>
          <verse number="40" Valla Martan lij guossodimijn duojkke. Jesusa åvddåj tjuottjadij javla: ”Härrá, i gus berusta gå oabbám muv aktu gájkka bargat? Gåhtjo suv viehkedittjat.”</verse>
          <verse number="41" Härrá sunji vásstedij: ”Marta, Marta, diertjesta ja edna ássjijs måråsta, juska dåssjå avtat ássjes le dárbbo.</verse>
          <verse number="42" Maria le buoremus oasev válljim, mij sujsta ij váldeduvá.”</verse>
        </section>
      </chapter>
      <chapter title="11. kap." 
        <section title="Råhkålvisá birra" 
          <verse number="1" Jesus lij soames bále ganugam råhkådalátjit. Gå lij gärggam, de åhpadisålmmåjs akta sunji javlaj: ”Härrá, åhpada mijáv råhkålit, nåv gåk Johannes ietjas åhpadisålmmåjt åhpadij.”</verse>
          <verse number="2" Sidjij de javlaj: ”Gå råhkålihpit de javllit: Áhttje, ájlistuvvus duv namma. Båhtus duv rijkka. [Sjaddus duv sidot gåk almen, nåv aj ednamin.]</verse>
          <verse number="3" Vatte uddni midjij bäjvvásasj lájbev.</verse>
          <verse number="4" Ja luojte midjij suttojdimme ándagis, juhte mij aj luojttep ándagis juohkka aktaj mijá velgulattjajs. Ja ale mijáv gähttjalibmáj lájddi [, ájnat várjjala mijáv bahás].”</verse>
          <verse number="5" Sidjij javlaj: ”Ussjolihtit soames dijájs manná rádna lusi idjaguovddela ja javllá: ’Ráddnamgieres, luojka munji gålmmå lájbe.</verse>
          <verse number="6" Manojn le buorre venak muv lusi boahtám ja mujna ij le migek sunji guossodibmen.’</verse>
          <verse number="7" De ihkap ráddnas javllá: ’Dibde muv ráfen. Uvsav lev juo lássim ja mánáj lev oaddámin. Iv máhte badjánit ja dunji majdik vaddet.’</verse>
          <verse number="8" Valla didjij javlav: juska ráddna ij badjána ja nubbáj ij majdik venakvuoda diehti vatte, de gåjt lijká vaddá gájkka nubbáj majt dárbaj danen gå nubbe le nåv nierbak.</verse>
          <verse number="9" Dan diehti javlav: Ádnut, de oadtjobihtit. Åhtsit, de gávnnabihtit. Goalkkalihtit, de uksa rahpas.</verse>
          <verse number="10" Guhti ádnu oadtju, ja guhti åhtså gávnná, ja guhti goalkkal sunji uksa rabáduvvá.</verse>
          <verse number="11" Le gus dijá siegen aktak áhttje guhti bárnnásis gärmmahav vaddá gå guolev ádnu,</verse>
          <verse number="12" jali skorpijåvnåv gå månev ádnu?</verse>
          <verse number="13" Gå dij bahá juo dádjadihpit mánájda buorre vattáldagájt vaddet, ij gus de Almenáhttje ájlis Vuojŋŋanisáv sidjij vatte gudi sujsta ádnu?”</verse>
        </section>
        <section title="Jesus bahás vuojŋŋanisájt Jubmela tjuvdijn vuodjel" 
          <verse number="14" Jesus akti gieladis bahás vuojŋŋanisáv vuodjelij. Gå bahás vuojŋŋanis gájdaj, de gieladibme hållagådij, ja almatja imálussjin.</verse>
          <verse number="15" Valla muhtema javllin: ”Beelsebula, bahás vuojŋŋanisáj oajvemusájn bahás vuojŋŋanisájt vuodjel.”</verse>
          <verse number="16" Iehtjáda sihtin suv gähttjalit ja rávkkin almes merkav vuojnnet.</verse>
          <verse number="17" Valla Jesus sijá ájádusájt árvvedij, ja javlaj: ”Juohkka rijkka, mij ietjajnis rijdduj boahtá, dåssjån, ja viesso vieso nali vierrá.</verse>
          <verse number="18" Ja jus dal Sáhtán ietjajnis rijdduj boahtá, gåktu de rijkas bisot? Dij javllabihtit mån Beelsebulajn bahás vuojŋŋanisájt vuodjelav.</verse>
          <verse number="19" Valla jus Beelsebulajn bahás vuojŋŋanisájt vuodjelav, gen viehkijn de dijá bällásattja dajt vuodjeli? Duobbmon ham da allasihtte sjaddi.</verse>
          <verse number="20" Valla jus Jubmela tjuvdijn bahás vuojŋŋanisájt vuodjelav, de Jubmela rijkka didjij le ållåm.</verse>
          <verse number="21" Gå gievras ålmåj viesos värjoj gáhtti, de suv dávvera ráfen bissu.</verse>
          <verse number="22" Valla jus sujsta gievrap boahtá ja suv oajttá, de dat ålmåj sujsta válldá gájkka värjojt majda åskoj, ja suv dávverijt juogat.</verse>
          <verse number="23" Guhti ij le muv bielen, le muv vuosstij, ja guhti mujna ij tjoahkki, hádjá.</verse>
        </section>
        <section title="Bahás vuojŋŋanis máhttsá" 
          <verse number="24" Gå bahás vuojŋŋanis almatjis ajbbán, de gåjkke bájkijt vájalt vuojŋadimsajev allasis åtsåtjit. Jus ij gávna, de hoallá: Máhtsav viessusim gåsstå vuolggiv.</verse>
          <verse number="25" Gå dasi boahtá ja gávnná dav basáduvvam ja tjårggådin,</verse>
          <verse number="26" de gietjav sujsta väráp vuojŋŋanisá viedtjá, ja da tjuovvu suv sisi ja dasi årruji. Dan almatjij sjaddá nåhkåm álgos värábun.”</verse>
          <verse number="27" Gå dáv javlaj, de gulluj nissun almasjvegas tjuorvvomin: ”Sálugin iednehägga mij duv le riegádahttám, ja sálugin njittje ma duv li njamádam.”</verse>
          <verse number="28" Valla Jesus vásstedij: ”Javla ienni: Sálugin gudi Jubmela bágov gulli ja vuorkkiji.”</verse>
        </section>
        <section title="Jona märkka" 
          <verse number="29" Gå ájn vil ålop almatja tjåhkanin, de sidjij javlaj: ”Dát vierrek le bahás vierrek. Merkajt rávkki, valla e ietjá merkav gå Jona merkav oattjo.</verse>
          <verse number="30" Nåv gåktu Jona Nineve álmmugij märkkan sjattaj, de Almatjabárnne dán vierregij märkkan sjaddá.</verse>
          <verse number="31" Duobbmobiejven oarjjilij drådnik tjuodtjel aktan dán vierrega almatjij ja sijá duobbmon sjaddá, dan diehti gå ednama gätjátjis bådij Salomo vijsesvuodav gulldalittjat, valla dánna le juoga Salomos ienebun.</verse>
          <verse number="32" Duobbmobiejven Nineve almatja tjuodtjeli aktan dájna vierregijn ja sijá duobbmon sjaddi, dajna gå buorádusáv Jona sárnnedattijn dahkin, valla dánna le juoga Jonas ienebun.</verse>
        </section>
        <section title="Tjalmme le rubmaha tjuovgga" 
          <verse number="33" Aktak ij ginntalav buollida ja tjiehkaj jali mihttolihte vuolláj bieja. Gintaljuolggáj biedjá vaj sij, gudi sisi båhti, tjuovgav vuojnni.</verse>
          <verse number="34" Tjalmme le rubmaha tjuovgga. Gå tjalmme le tjielgas, de ålles rumáj tjuovgav oadtju, valla jus le savdas, de le duv rubmahin sjievnnjet.</verse>
          <verse number="35" Gehtja dan diehti vaj tjuovgga duv sinna ij le sjievnnjet.</verse>
          <verse number="36" Jus ålles rumáj tjuovgav oadtju ja aktak oasse ij le sjievnnjedin, de le ålles tjuovggat nåv gåktu dalloj gå ginntalij bájttu.”</verse>
        </section>
        <section title="Guoddalime fariseajda ja láhkaoahppásijda" 
          <verse number="37" Dán hållambåttå soames farisea Jesusav ietjas lusi gåhtjoj, ja sån tjuovoj suv sisi ja bievddegáddáj viellidij.</verse>
          <verse number="38" Farisea oavdduhij gå Jesus ittjij bårråma åvddåla basáda,</verse>
          <verse number="39" valla Härrá sunji javlaj: ”Dij farisea gávtjajt ja gárijt ålgolt bassabihtit, valla sisŋelt lihpit rievádushálos ja bahudagás dievvasa.</verse>
          <verse number="40" Ehpit gus dádjada, guhti ålgoldisbielev le dahkam, le aj sisŋeldisbielev dahkam?</verse>
          <verse number="41" Ehpit, vaddit häjojda gárijstihtte, de gájkka didjij rájnnan.</verse>
          <verse number="42" Vuoj didjij, fariseajda, gudi lågådisáv mintas ja urtassjattojs ja gájkka ruonudisájs vaddebihtit, valla rievtesvuodav ja gieresvuodav Jubmelij vajálduhttebihtit. Lulujda dahkat nuppev váni daŋgas diehti nuppev vajálduhtek.</verse>
          <verse number="43" Vuoj didjij fariseajda, gudi iehttsebihtit åvdemus sajijn synagogan tjåhkkåhit ja guovdon buorástahteduvvat.</verse>
          <verse number="44" Vuoj didjij, dij lihpit degu hávde ma e vuojnnu, ja almatja e ielve gå dajt duolmmu.”</verse>
          <verse number="45" Soames láhkaoahpes de vásstedastij: ”Åhpadiddje, duv hålla aj mijáv álbet.”</verse>
          <verse number="46" Jesus vásstedij: ”Vuoj didjij aj, láhkaoahppásijda. Almatjijda låssis nådijt noadodihpit ja ehpit majdik dagá giehpedittjat.</verse>
          <verse number="47" Vuoj didjij, gudi hávddemujtojt dahkabihtit profehtajda, gejt dijá ájttega gåddålin.</verse>
          <verse number="48" Dan láhkáj vihtanasstebihtit majt dijá ájttega dahkin, ja sijá bargojt dåhkkidihpit; profehtajt gåddålin ja dij gis hávddemujtojt sidjij dahkabihtit.</verse>
          <verse number="49" Dan diehti le Jubmela vijsesvuohta javllam: Profehtajt ja apostelijt sidjij rájav, ja muhtemijt sijájs gåddåli ja doarrádalli.</verse>
          <verse number="50" Dan diehti galggá dát vierrek mákset gájkka profehtaj vará åvdås, mij le värálda álggorájes gålgåduvvam,</verse>
          <verse number="51" Abela vará rájes gitta Sakarja vará rádjáj, varra mij álltára ja tiemmpela gasskaj gålgåduváj. Didjij javlav: dát vierrek galggá dan åvdås mákset.</verse>
          <verse number="52" Vuoj didjij láhkaoahppásijda, gudi diedo tjoavddagijt váldijda. Ietja ejda sisi tjáŋa, ja duostodijda sijáv gudi sihtin sisi tjágŋat.”</verse>
          <verse number="53" Gå Jesus dassta vuolgij, de tjálukoahppása ja farisea gássjelis gatjálvisáj suv vájvedin,</verse>
          <verse number="54" mättátjit juojddá javllat massta buktet lulun suv lájttet.</verse>
        </section>
      </chapter>
      <chapter title="12. kap." 
        <section title="Várrodis vilpástallamijs" 
          <verse number="1" Dan båttå lidjin tuvsána almatjijs tjåhkanam, ja vargga nubbe nuppev duolmmun. Jesus vuostak åhpadisålmmåjda javlaj: ”Várrijihtit fariseaj suvradájges, vilpástallamijs.</verse>
          <verse number="2" Ij mige tjiegaduvvam mij ij bihkusa, ij ga mige suollevis mij ij diehtusij boade.</verse>
          <verse number="3" Dan diehti aj gájkka majt sjievnnjedin javllabihtit, gullu biejve tjuovggan, ja mav galluk tsamádihpit, huodnahij nalta tjuorvoduvvá.</verse>
        </section>
        <section title="Allit balá" 
          <verse number="4" Javlav didjij gudi muv rádna lihpit: allit ballá sijájs gudi bukti rubmahav gåddet, valla e buvte ienebuv dahkat.</verse>
          <verse number="5" Subtsastav didjij gässta galggabihtit ballat. Ballit sujsta guhti nahká gåddet, ja gänna le fábmo helvidij bálkestittjat. Duodaj didjij javlav: sujsta ballit.</verse>
          <verse number="6" E gus vihtta tsitsátja guovte guohpárbiednigattja åvdås vuobdeduvá? Valla Jubmel dajs avtak ij vajálduhte.</verse>
          <verse number="7" Ja tjabu dijá oajve vuobddatjoale li lågåduvvam. Allit balá, diján le ienep árvvo gå vájk man edna tsitsátjin.</verse>
        </section>
        <section title="Dåbdåstibme ja vuornnom" 
          <verse number="8" Didjij javlav: juohkkahasj guhti muv almatjij åvdån dåbdås, suv aj Almatjabárnne Jubmela ieŋŋgilij åvdån dåbdås.</verse>
          <verse number="9" Valla guhti muv almatjij åvdån vuornnu, vuornoduvvá Jubmela ieŋŋgilij åvdån.</verse>
          <verse number="10" Guhti Almatjabárne vuosstij juojddá hoallá, ándagis luojteduvvá, valla guhti ájlis Vuojŋŋanisáv álbet ij ándagis oattjo.</verse>
          <verse number="11" Gå dijáv synagoga ja ráddijiddjij ja oajvemusáj åvddåj doalvvu, allit de surá gåktu ietjada bälostit jali majt javllat.</verse>
          <verse number="12" Dan båttå ham ájlis Vuojŋŋanis didjij diedet majt javllat.”</verse>
        </section>
        <section title="Muodulvis boandá ja ájtijis birra" 
          <verse number="13" Soames almasjvegas sunji javlaj: ”Åhpadiddje, gåhtjo vieljam mujna árbev juohket.”</verse>
          <verse number="14" Jesus vásstedij: ”Guhti le muv duobmárin jali juogadiddjen didjij biedjam?”</verse>
          <verse number="15" Ja sidjij javlaj: ”Várrijihtit gájkka hánesvuodas. Almatja iellem ij le valjes åbmudagáj duogen.”</verse>
          <verse number="16" Ja de sidjij muodulvisáv subtsastij: ”Soames boandás ålmåj lij valjes tjuohppusav bäldojstis oadtjum.</verse>
          <verse number="17" Aktu allasis usjudaláj: ’Majt dal dahkat? Mujna ij le sadje gájkka tjuohppusij.’</verse>
          <verse number="18" Javlaj de: ’Návti dagáv. Ájtijdam gajkov ja stuorábun tsieggiv vaj sajev sádjuj ja gájkka åbmudagájda oattjov.</verse>
          <verse number="19" Ja de allasim buvtáv javllat: De dal siellum, dujna le ållo moatte jahkáj vuorkán. Vuojŋadalá dal. Bårå, jugá ja ávvudalá.’</verse>
          <verse number="20" Valla Jubmel sunji javlaj: ’Dån gájves, dán ijá hekkaduvá, ja guhti de oadtju gájkka majt le tjoahkkim?’</verse>
          <verse number="21" Nåvti sunji sjaddá, guhti allasis dávverijt tjoahkki valla ij le boanndá Jubmela åvdån.”</verse>
        </section>
        <section title="Allit måråsta" 
          <verse number="22" Ja åhpadisålmmåjda javlaj: ”Dan diehti didjij javlav: allit måråsta majt bårråt ja juhkat jali rubmaha diehti masi gárvvunit.</verse>
          <verse number="23" Hägga le bårrusis ienep, ja rumáj biktasijs.</verse>
          <verse number="24" Gähttjit gárránisájt, e sáddji jalik tjuohpa, älle ga vuorká jalik ájte, valla Jubmel dajt biebbmá. Ij gus diján le ienep árvvo gå låttijn?</verse>
          <verse number="25" Guhti dijás mårråhijnes ga máhttá stihko guhkev viessomájggásis lasedit?</verse>
          <verse number="26" Gå dal ehpit åbbånis nåv binnáv ájmmuda, manen de gájkka iehtjádis måråstihpit?</verse>
          <verse number="27" Gähttjit giedjegijt gåk sjaddi, vájku e barga jalik båne. Valla didjij mån javlav: ij lim ga Salomo gilldegárvojis nåv gåk dajs akta.</verse>
          <verse number="28" Jus dal Jubmel giette rásijt nåv tjáppagit gárvot, ma uddni li tsäggot gietten ja idet vuobnnáj bálkestuvvi, ij gus sån aj dijájt vádnajáhkugijt lulu gárvodit?</verse>
          <verse number="29" Allit usjudalá majt bårråt ja juhkat, allit måråsta.</verse>
          <verse number="30" Divna dakkirijt värálda hiedniga rihtji. Valla Áhttjáda dijá dárbojt diehtá.</verse>
          <verse number="31" Åhtsit farra suv rijkav, de divna iehtjádav aj oadtjobihtit.</verse>
          <verse number="32" Ale balá, unna elusj, Áhttjáda le mierredam didjij rijkav vaddet.</verse>
          <verse number="33" Vuobddit åbmudagájdihtte ja vaddit häjojda. Ássit allasihtte biednikbursav mij ij någå, nåhkåmahtes dávverav almen, gåsi suola ij jåvsåda ja gånnå muohtse ij biejste.</verse>
          <verse number="34" Gånnå dijá dávver, danna le aj dijá vájmmo.</verse>
        </section>
        <section title="Gergas dievnár" 
          <verse number="35" Getsastihtit gárvojdihtte ja anedihtit lámpojt buollen.</verse>
          <verse number="36" Lehkut degu dievnára, vuordatjime båndisa sijddaj hejajs, gärggasa dalága rahpat gå uvsav goalkkal.</verse>
          <verse number="37" Sálugin dievnára gejt boanndi gávnná gåhtsemin gå boahtá. Sáddnán javlav, gárvojdis getsas ja sijáv bievddegáddáj gåhttju ja iesj sijáv dievnas.</verse>
          <verse number="38" Sálugin dievnára gejt gärggasin gávnná ihka gasskaijá jali vil maŋebut boahtá.</verse>
          <verse number="39" Dádjadittjabihtit má jus boanndi diehtet luluj goassa suola boahtá, de luluj suollagav duosstot viesos gajkudimes.</verse>
          <verse number="40" Lehkut gärggasin dij aj, danen gå ij diehttu goassa Almatjabárnne boahtá.”</verse>
          <verse number="41" Petrus gatjádij: ”Härrá, subtsasta gus dáv muodulvisáv midjij vaj gájkajda?”</verse>
          <verse number="42" Härrá vásstedij: ”Usjudallit, guhtis le dal dat åskåldis ja jiermmás tjuottjodiddje gen hállduj boanndi dievnárijt biedjá ja guhti sidjij biebmov vaddá duolla mutto.</verse>
          <verse number="43" Sálugin dievnár, gen boanndi gávnná suv dahkamin, mav le gåhttjum.</verse>
          <verse number="44" Sáddnán, boanndi biedjá suv gájkka åbmudagás huvsatjit.</verse>
          <verse number="45" Valla jus dát dievnár usjudallá: Boanndi guhkev gáhtu, ja de svájnnasijt ja därnojt tsábbmegoahtá ja biebmov bårrågoahtá ja vuollagin juhkagoahtá,</verse>
          <verse number="46" de boanndis dan biejve boahtá gå ij le vuorddemin ja dan ájge gå ij diede suv guovddat tjuolatjit ja vuorbev jáhkodimij juogadahtátjit.</verse>
          <verse number="47" Dievnár, guhti diehtá majt boanndi sihtá, valla ij majdik gárveda, ij ga båndi sidoda milta barga, bahát ruosskidallá.</verse>
          <verse number="48" Valla guhti diedek dahká massta ruoskáv ánssit, giehpebut ruosskidallá. Guhti ålov le oadtjum, sujsta ållo rávkaduvvá, ja gen hállduj ållo le biejaduvvam, sujsta ienep rávkaduvvá.</verse>
        </section>
        <section title="Rijddo, ij ráfe" 
          <verse number="49" Boahtám lev dålåv ednamij tsahkkidittjat. Ja beras luluj juo buollemin!</verse>
          <verse number="50" Valla mujna le gástadus majna vierttiv gástaduvvat, ja vájvástuváv dasik le ållånam.</verse>
          <verse number="51" Doajvvobihtit gus muv dási boahtám ráfev ednamij buvtátjit? Javlav, iv le, valla rijdov!</verse>
          <verse number="52" Dássta dåhku vuojn náv sjaddá. Jus li vieson vidás årromin, de boahtte ájgev gålmås li guoktása vuosstij ja guovtes gålmmåsa vuosstij,</verse>
          <verse number="53" áhttje bárnes vuosstij ja bárnne áhtjes, ieddne niejdas vuosstij ja niejdda iednes, vuonev manjes vuosstij ja mannje vuodnámis.”</verse>
        </section>
        <section title="Ájge merkajt tjielggit" 
          <verse number="54" Álmmugij javlaj: ”Gå vuojnnebihtit balvajt allen badjánime, de dalága javllabihtit rásjov dahká, ja nåvti sjaddá.</verse>
          <verse number="55" Ja gå le oarjádakbiegga, javllabihtit báhkav dahká, ja nåvti sjaddá.</verse>
          <verse number="56" Vilpástalle, ednama ja alme merkajt máhttebihtit tjielggit, valla man diehti ehpit dáv ájgev máhte tjielggit?</verse>
          <verse number="57" Man diehti ehpit ietja tjuolde mij le duolla?</verse>
          <verse number="58" Gå le duobbmoståvllåj duv vuossteguojmijn mannamin, dagá majt máhtá vaj sujna såbada åvddål gå dåhku jåvsådihppe. Ietján duobmára åvddåj duv gässá ja duobmár vávta åvddåj ja vákta fáŋŋgagoahtáj duv bálkes.</verse>
          <verse number="59" Dunji javlav, dåppelt i besa åvddål gå le maŋemus biednigattjav máksám.”</verse>
        </section>
      </chapter>
      <chapter title="13. kap." 
        <section title="Jus ehpit buorádusáv dagá" 
          <verse number="1" Dan båttå båhtin muhtema suv lusi ja subtsastin galileagij birra gej varáv Pilatus sijá värrojuhtusij málijn segadij.</verse>
          <verse number="2" Jesus de javlaj: ”Jáhkkebihtit gus sij lidjin ietjá galileagijs stuoráp suddára, dajna gå dakkirijt gierddin?</verse>
          <verse number="3" Ällim, didjij javlav, valla jus ehpit buorádusáv dagá, de gájka sijá láhkáj hekkajdihtte massebihtit.</verse>
          <verse number="4" Jali lågenangávtses gudi Siloatårna vieradijn gåddujin, jáhkkebihtit gus sij lidjin gájkka iehtjádijs Jerusalemin stuoráp suddára?</verse>
          <verse number="5" Ällim, didjij javlav, valla jus ehpit buorádusáv dagá, de gájka sijá láhkáj hekkajdihtte massebihtit.”</verse>
        </section>
        <section title="Muodulvis sjattodis fijkunmuora birra" 
          <verse number="6" Ja de dáv muodulvisáv subtsastij: ”Soames ålmmån lij fijkunmuorra vijnnagárden, ja de bådij gehtjatjit makta muoran sjatto lidjin, valla ällim.</verse>
          <verse number="7" De vijnnagárddeålmmåsis javlaj: ’Gålmmå jage lev boahtám dán muora sjattojt gehtjatjit, valla iv le mahkkak gávnnam. Vierddela dav! Ednamav ham ávkedibmen dahká.’</verse>
          <verse number="8" Vijnnagárddeålmåj vásstedij: ’Härrá, dibde muorav ájn jagev sjaddat, de dan birra báláv ja ednamav buojddodav.</verse>
          <verse number="9" Ihkap li sjatto boahtte jahkáj. Jus älle, de vierddela dav.’”</verse>
        </section>
        <section title="Njagonissun buoreduvvá" 
          <verse number="10" Jesus akti synagogan sábbádin åhpadij.</verse>
          <verse number="11" Danna lij nissun guhti lij skihpudakvuojŋŋanisás lågenangáktsa jage vájvástuvvam. Njahkkot lij, ja ittjij buvte tjavelgav njuolggit.</verse>
          <verse number="12" Gå Jesus suv ájtsaj, de ietjas lusi gåhtjoj ja javlaj: ”Nissun, dån le skihpudagás bessam”,</verse>
          <verse number="13" ja giedajt suv nali biejaj. Dalága nissun tjavelgav njuolggij, ja Jubmelav hievedij.</verse>
          <verse number="14" Valla synagogatjuottjodiddje, guhti suhtaj gå Jesus sábbádin buoredij, javlaj álmmugij: ”Guhtta biejve li barggobiejve. Dajt biejvijt máhttebihtit diehki boahtet buoreduvátjit, valla ehpit de sábbádin.”</verse>
          <verse number="15" Härrá sunji vásstedij: ”Vilpástalle, guhtis dijás ij vuovsáv jali oasnáv sábbádin aj luojte ja lájddi jugádittjat?</verse>
          <verse number="16" Valla dála le Abrahama niejdajs akta gev Sáhtán le tjadnasin lågenangáktsa jage anedam. Ij gus lulu dat tjadnasis sábbádin luojteduvvat?”</verse>
          <verse number="17" Divna suv vuosstálasste dajs bágojs skábmádin, valla álmmuk gájkka suv oavddodagojs ávvudaláj.</verse>
        </section>
        <section title="Muodulvis senáhppagårne ja suvradájge birra" 
          <verse number="18" Ja de javlaj: ”Man lágásj le Jubmela rijkka? Majna dav muodugahttet?</verse>
          <verse number="19" Dat le senáhppagårne lágásj mav ålmåj sjattadahkaj sáddji. Muorran sjaddá, ja alme låtte åvsijda biesijt dahki.”</verse>
          <verse number="20" Ja vil javlaj: ”Majna Jubmela rijkav muodugahttet?</verse>
          <verse number="21" Dat le suvradájge lágásj, masi nissun gålmmå mihtodieva jáfojs biedjá; vijmak de gájkka suvrru.”</verse>
        </section>
        <section title="Tjágŋit gártjes uksarájge" 
          <verse number="22" Jerusalemij manádijn Jesus vájaldij stádaj ja sijdaj milta ja åhpadij.</verse>
          <verse number="23" Muhtem almasj sujsta gatjádij: ”Härrá, dåssjå gallegattja gus gájoduvvi?” Sidjij javlaj:</verse>
          <verse number="24" ”Oajbbut gártjes uksarájge tjágŋat. Didjij javlav: moattes gähttjali sisi bessat, valla e vuorbástuvá.</verse>
          <verse number="25" Gå vieso boanndi le tjuodtjelam ja uvsav lássim, ja ålggobälláj báhtsebihtit ja uvsav gålkudallabihtit ja javllabihtit: Härrá, rabá uvsav, de vásstet: Iv diede gudi lihpit.</verse>
          <verse number="26" De dij javllabihtit: Bårråm ja juhkam lip duv siegen, ja mijá gahttunijn le åhpadam.</verse>
          <verse number="27" Sån de vásstet: Iv diede gudi lihpit. Gájddit dássta, gájka dij vierredahkke. -</verse>
          <verse number="28" Dåppe tjierotjihpit ja bánijt gitjáldahtitjihpit gå vuojnnebihtit Abrahamav ja Isakav ja Jakobav ja gájkka profehtajt Jubmela rijkan, valla ietja ålgus bálkestuvvabihtit.</verse>
          <verse number="29" Ja almatja båhti lullet allet ja nuorttat oarjját bievddegátten Jubmela rijkan vellahittjat.</verse>
          <verse number="30" Ja dalloj maŋemusá åvdemussaj båhti ja åvdemusá maŋemussaj.”</verse>
        </section>
        <section title="Jesus Jerusalemav duobbmi" 
          <verse number="31" Jur dalloj båhtin muhtem farisea ja sunji javllin: ”Gáhtjada dássta mannat. Herodes ájggu duv gåddet.”</verse>
          <verse number="32" Sidjij vásstedij: ”Sárnnut dan riehpihij varrudagájt, uddni ja idet bahás vuojŋŋanisájt vuodjelav ja skihppijt buoredav, ja goalmát biejve lev de måhkkåj jåvsådam.</verse>
          <verse number="33" Valla uddni ja idet ja maŋep biejve vierttiv dássta vuolgget, danen gå profehta ij máhte hekkas masset ietjá sajen gå Jerusalemin.</verse>
          <verse number="34" Jerusalem, Jerusalem, guhti profehtajt gåddåla ja gierggi sijájt gudi duv lusi rájaduvvi. Man álu sihtiv mánájdat tjoahkkit dan láhkáj gåk vuonntsá tjivgajdis såjij vuolláj tjoahkki, valla ejda sidá.</verse>
          <verse number="35" De dal ietja hähttubihtit goadáda huksat. Didjij javlav dássta duobbelij ehpit muv vuojne dan biejve åvddål gå javllabihtit: Buorissjivnnjeduvvam lehkus sån guhti Härrá namán boahtá.”</verse>
        </section>
      </chapter>
      <chapter title="14. kap." 
        <section title="Jesus tjáhtjevigák ålmmåv buoret" 
          <verse number="1" Muhtem sábbáda lij Jesus mállásijda gåhtjoduvvam farisea lusi guhti lij rádeålmåj, ja gájka suv váksjujin.</verse>
          <verse number="2" De bådij ålmåj suv lusi guhti tjáhtjeviges vájvástuváj.</verse>
          <verse number="3" Jesus láhkaoahppásijda ja fariseajda jårgijdij javla: ”Le gus sábbádin loahpe skihppijt buoredit, vaj ij?”</verse>
          <verse number="4" Valla sjávot sij årrun. De ålmmåv duohtastij ja buoredij suv ja gåhtjoj mannat.</verse>
          <verse number="5" Ja sidjij javlaj: ”Jus dijás gässtak bárnne jali vuoksá ruddnáj luluj gahttjat, ejda gus de dalága lulu dav gádjot, juska de sábbát le?”</verse>
          <verse number="6" Dasi ettjin majdik buvte vásstedit.</verse>
        </section>
        <section title="Guhti ietjas vuolet, aleduvvá" 
          <verse number="7" Gå Jesus ielvij gåktu guosse åvdemus sajijda bievddegátten viggin, de muodulvisáv sidjij subtsastij:</verse>
          <verse number="8" ”Gå le hejajda gåhtjoduvvam, de ale bievde oajvemus gähtjáj maná. Ihkap soames guossijs le dujsta guddnelabbo</verse>
          <verse number="9" ja boanndi boahtá ja javllá: Vatte dáv sajev sunji. De viertti skábmádit gå vuolemus sadjáj sirddet hähttu.</verse>
          <verse number="10" Valla, jus li mállásijda duv gåhttjum, de dalága vuolemus sadjáj maná vaj boanndi gå boahtá dunji javllá: Venagam, sirde oajvebuj. De guddneduvá gájkka ietjá guossij åvdån.</verse>
          <verse number="11" Guhti ietjas alet, vuoleduvvá ja guhti ietjas vuolet, aleduvvá.”</verse>
          <verse number="12" Vieso boanndij javlaj: ”Gå guossijt mállásijda gåhtjo, ale venagijdat, vieljajdat, berrahijdat jali boandás sijddaguojmijt gåhtjo, vaj sij aj guossáj duv gåhttju ja dunji mákson sjaddá.</verse>
          <verse number="13" Valla gå ájgo guossijt mállásijda gåhttjot, de gåhtjo häjojt ja vájvánijt, skiermájt ja tjalmedimijt.</verse>
          <verse number="14" Sálugin dån, dan diehti gå sij e dunji mákset buvte. Mávsov rievtesferdugij tjuodtjelimen oattjo.”</verse>
        </section>
        <section title="Muodulvis guossemállásij birra" 
          <verse number="15" Muhtem guosse guhti dáv guláj, javlaj: ”Sálugin guhti mállásijda Jubmela rijkan bässá tjåhkkidit.”</verse>
          <verse number="16" Jesus vásstedij: ”Muhtem ålmåj stuorra guossemállásijt gárvedij ja ållo guossev dajda gåhtjoj.</verse>
          <verse number="17" Guossemállásij ájge dievnáris rájaj gåhtjodum guossijda javlatjit: ’Båhtit, gájkka le juo gárves.’</verse>
          <verse number="18" Valla juohkkahattjan lij oarre man diehti ittjij boahtet buvte. Akta javlaj: ’Bäldov lev oasstám, vierttiv mannat dav gähttjamin. Ándagis, iv boahtet buvte.’</verse>
          <verse number="19" Nubbe javlaj: ’Vidájt vuovsájt lev oasstám, ja vierttiv mannat dajt gähttjalittjat. Ándagis, iv boahtet buvte.’</verse>
          <verse number="20" Goalmát javlaj: ’Válldum lev jur, iv boahtet buvte.’</verse>
          <verse number="21" Gå dievnár máhtsaj ja boanndij dájt ságajt giehtoj, de boanndis suhtaj ja javlaj: ’Maná dalága stáda gahttunijda ja småhkagaskajda ja viettja häjojt ja vájvánijt, tjalmedimijt ja skiermájt.’</verse>
          <verse number="22" Dievnár vásstedij: ’Härrá, dahkam lev nåv gåktu gåhttju, valla világa le sadje.’</verse>
          <verse number="23" Ålmåj de dievnárij javlaj: ’Maná gäjnojt ja bálggájt ja bádtji almatjijt diehki boahtet vaj muv viesso dievvá.</verse>
          <verse number="24" Didjij javlav, gudi vuostak gåhtjoduvvin, sijájs ij aktak mállásijda besa.’”</verse>
        </section>
        <section title="Jesusa åhpadisålmmån" 
          <verse number="25" Stuorra slåhtå Jesusa siegen vájaldin, ja sån jårgijdij sidjij ja javlaj:</verse>
          <verse number="26" ”Jus soames muv lusi boahtá váni vasjodahtek áhtjes ja iednes, áhkás ja mánájdis, oarbbenijdes ja duodden hekkas, ij máhte muv åhpadisålmmån årrot.</verse>
          <verse number="27" Guhti ruossas ij guotte ja muv tjuovvola, ij máhte muv åhpadisålmmån årrot.</verse>
          <verse number="28" Jus soames dijás sihtá tårnav tsieggit, ij gus de vuostak merustalá man ednagav máksá ja jus sujna le ráde dav tsieggit?</verse>
          <verse number="29" Ietján soajttá suv bilkkedahtji gå vuojnni gierggejuolgev le dahkam valla ij huoman máhte ållit,</verse>
          <verse number="30" ja de javlli: Dat ålmåj tsieggigådij valla ittjij buvte ållit!</verse>
          <verse number="31" Jali jus gånågis nuppe gånågisá vuosstij ájggu doarov dahkat, ij gus de vuostak merustalá jus lågevtuvsán doarroålmmåjn rijbbá gå duot nubbe guovtelåktuvsánijn duosstu?</verse>
          <verse number="32" Jus älvvá ij rijba, de sáttakålmmåv rádjá nuppet gånågisás ráfev ánutjit gå vilá le mälggadin.</verse>
          <verse number="33" Návti le: dijájs aktak ij muv åhpadisålmmån máhte årrot jus ij gájkka åbmudagás guode.</verse>
          <verse number="34" Sállte le ávkálasj. Valla jus sállte bájnos massá, gåktu vas bájnnelin oadtjot?</verse>
          <verse number="35" Ij dasti dåhkki ednamij jalik stunntjahårråj ájnat bálkestuvvá. Gänna li bielje, gulldalis.”</verse>
        </section>
      </chapter>
      <chapter title="15. kap." 
        <section title="Muodulvis láhppum sávtsa birra" 
          <verse number="1" Gájkka tullára ja suddára båhtin Jesusa lusi suv gulátjit.</verse>
          <verse number="2" Farisea ja tjálukoahppása murkesta javllin: ”Dát ålmåj suddárij rádnastallá ja sijá siegen båråt.”</verse>
          <verse number="3" De sidjij dáv muodulvisáv subtsastij:</verse>
          <verse number="4" ”Jus dijás soabmásin li tjuohte sávtsa ja dajs akta láhppu, ij gus de aktselåkavtsev mähttsáj guode ja vuolge dav avtav åtsåtjit, dasik gávnná?</verse>
          <verse number="5" Ja gå gávnná, de ávvus ja oalggáj dav biedjá.</verse>
          <verse number="6" Gå sijddaj boahtá, de rádnajdis ja sijddaguojmijdis tjoahkki ja javllá: Ávvudallit mujna, gávnnam lev láhppum sávtsav.</verse>
          <verse number="7" Didjij javlav: náv sjaddá avtat ájnna buorádusdahkke suddáris stuoráp ávvo almen, gå aktselåkavtset rievtesferdugis gudi e buorádusáv dárbaha dahkat.</verse>
        </section>
        <section title="Muodulvis láhppum biedniga birra" 
          <verse number="8" Jali jus soames nissunin li lågev silbbabiedniga ja avtav láhppá, ij gus tjuovgav buollida ja ålles viesov njáma ja juohkka sajen åtså dasik dav gávnná?</verse>
          <verse number="9" Ja gå le gávnnam, de rádnajt ja sijddanissunijt tjoahkki ja javllá: Ávvudallit mujna, láhppum biednigav lev gávnnam.</verse>
          <verse number="10" Didjij javlav: Daŋga láhkáj Jubmela ieŋŋgila ávvudalli avtat ájnna suddáris guhti buorádusáv dahká.”</verse>
        </section>
        <section title="Muodulvis skidárbárne birra" 
          <verse number="11" Jesus javlaj: ”Ålmmån lidjin guokta bárne.</verse>
          <verse number="12" Nuorap áhttjásis javlaj: ’Áhttjám, vatte munji oasev åbmudagástat mij munji gullu.’ Áhttjes de åbmudagás bárnijda juogadij.</verse>
          <verse number="13" Gallen biejven lij nuorap bárnne gájkka åbmudagáv vuobdatjam ja de amás rijkkaj vuolgij, ja dåppe boanndudagáv slajes iellemij skidárdij.</verse>
          <verse number="14" Gå gájkka lij skidárdam, de garra nielgge dan rijkkaj sjattaj, ja niedastuvvagådij.</verse>
          <verse number="15" Vuolgij de svájnan avta dan rijka boandás ålmmåj, guhti suv ietjas äjgojda svijnnegähttjen rájaj.</verse>
          <verse number="16" Nielgen hálijdij bårråt dajs sjattojs majt svijne oadtjun, valla aktak ittjij sunji majdik vatte.</verse>
          <verse number="17" Almajda de gahtjaj ja usjudallagådij: ’Gallásin áhtjám biejvvebarggijs ij le biebmos vallje, ja dáppe mån gis jámas nälgov.</verse>
          <verse number="18" Vuolgáv sijddaj áhtjám lusi ja sunji javlav: Áhttjám, suddodam lev duv ja alme vuosstij.</verse>
          <verse number="19" Iv le dasti árvvogis duv bárnnen gåhtjoduvvat. Bálkki muv biejvvebarggen.’</verse>
          <verse number="20" Ja de sijddaj áhtjes lusi vuolgij. Juo mälggadis áhttjes suv ájtsaj. Bárnes suttalusjáj, viegaj suv duostutjit, fármastij ja tjulestij suv.</verse>
          <verse number="21" Bárnnes javlaj: ’Áhttjám, suddodam lev duv ja alme vuosstij. Iv le dasti árvvogis duv bárnnen gåhtjoduvvat.’</verse>
          <verse number="22" Valla áhttjes dievnárijda javlaj: ’Åhtsit dalága tjáppemus gilldegárvojt ja gárvodihtit suv, biedjit suormmasav giehtaj ja gábmagijt juolggáj.</verse>
          <verse number="23" Ja viedtjit buojdes gálbev ja njuovvit dav, vaj oadtjop bårråt ja ávvudallat.</verse>
          <verse number="24" Bárnnám lij jábmám ja vas älláj, láhppum lij ja vas gávnnuj.’ Ja de ávvudallin.</verse>
          <verse number="25" Vuorrasap bárnne lij bäldojn. Gå máhtsadijn goahtáj lahkanij, tjuojadimev ja gärssulimev guláj.</verse>
          <verse number="26" Soames dievnárav ietjas lusi gåhtjoj ja gatjádij mij lij.</verse>
          <verse number="27" Dievnár vásstedij: ’Vielljat le ruopptot boahtám, ja áhttját le buojdes gálbev njuovadahttám dan diehti gå bárnes le ruoptus varrásin oadtjum.’</verse>
          <verse number="28" Suhtaj de ja ittjij sidá goahtáj tjágŋat. Áhttjes ålgus bådij ja gähttjalij suv hoalájdahttet,</verse>
          <verse number="29" valla bárnnes vásstedij: ’Mån lev måttijt jagijt duv lunna dievnnum ja iv le goassak duv miela vuosstij barggam, ja munji ille ga buorrek gihtsev vaddám vaj buktet luluv rádnajam ávvudallat.</verse>
          <verse number="30" Valla gå ruopptot boahtá duot bárnnát, guhti le åbmudagát skieges nissunij skidárdam, de buojdes gálbev njuova.’</verse>
          <verse number="31" Áhttjes de sunji javlaj: ’Bárnnám, dån le agev muv lunna, ja gájkka muv åbmudahka le duv.</verse>
          <verse number="32" Valla ávvudallup dal ja gerjudallup danen gå vielljat lij jábmám ja vas älláj, lij láhppum ja vas gávnnuj.’”</verse>
        </section>
      </chapter>
      <chapter title="16. kap." 
        <section title="Muodulvis bähttogis tjuottjodiddje birra" 
          <verse number="1" Åhpadisålmmåjda aj javlaj: ”Lej boandás ålmåj gänna lij tjuottjodiddje, ja ålmmå åbmudagá skidárdiddjen suv guoddalin.</verse>
          <verse number="2" Ålmåj gåhtjoj tjuottjodiddjes ietjas lusi ja javlaj: ’Majt lik guláv duv birra? Dagá lågov, dån i dasti tjuottjodiddjen hieba.’</verse>
          <verse number="3" Tjuottjodiddje usjudaláj: ’Majt dal dahkat gå boanndi muv bargos rádjá? Bállemij älle mujna fámo, ja ánodimes skábmádav.</verse>
          <verse number="4" Na de dal diedáv majt dahkat vaj almatja muv ietjasa viesojda luojtti gå bargostam rájadaláv.’</verse>
          <verse number="5" Gåhtjoj de ietjas lusi avtav ájgen sijájs, gudi lidjin boanndisisá vielggen, ja de vuostatjis gatjádij man ålov lij vielggen.</verse>
          <verse number="6" ’Tjuohte lihtedieva oaljos’, vásstedij ålmåj. Tjuottjodiddje sunji javlaj: ’Dála le duv vielggegirjje, tjåhkkida dalága ja tjále vihttalågev.’</verse>
          <verse number="7" Ja de nuppes gatjádij: ’Ja dån, man ålov le vielggen?’ ’Tjuohte dudnodieva vejtas.’ Sunji javlaj: ’Dála le duv vielggegirjje. Tjále gáktsalågev.’”</verse>
          <verse number="8" Härrá bähttogis tjuottjodiddjev májnoj gå lij nåv jiermmát dåmajdam. ”Dán värálda almatja li ietjasa vierrega vuosstij tjuovga almatjijs jiermmábu.</verse>
          <verse number="9" Didjij javlav: ássit allasihtte rádnajt bähttogis mammona baktu gudi dijáv ihkeven årudagájn duosstu dalloj gå mammon dijáv guodá.</verse>
          <verse number="10" Guhti uhtsen le åskåldis, le aj stuoren åskåldis, ja guhti uhtsen le bähttogis, le aj stuoren bähttogis.</verse>
          <verse number="11" Jus ejda lim bähttogis mammona hárráj åskåldisá, guhtis de didjij sihtá árvulasj boanndudagáv åskeldit?</verse>
          <verse number="12" Ja jus ejda lim iehtjádij åbmudagáj hárráj åskåldisá, guhtis de didjij sihtá vaddet åbmudagáv mij didjij gullu?</verse>
          <verse number="13" Aktak dievnár ij buvte guokta härrá dievnnut. Juogu nuppev vasjot ja nuppev ähttsá, jali nubbáj lijkku ja nuppes ij berusta. Ehpit buvte goappátjijt, Jubmelav ja mammonav, dievnnut.”</verse>
        </section>
        <section title="Jubmela rijkka ja láhka" 
          <verse number="14" Gájkka dáv farisea gullin, gudi biednikiehttse lidjin, ja de suv bilkkedin.</verse>
          <verse number="15" Sidjij javlaj: ”Jáhkedihpit almatjijt dijáv rievtesferdugin, valla Jubmel vájmojdihtte dåbddå. Majt almasj árvvon adná le Jubmela tjalmij åvdån vasste.</verse>
          <verse number="16" Lága ja profehtaj ájgge lij gitta Johannesa märráj. Dallutjis Jubmela rijkka sárnneduvvá, ja gájka dåhku nággiji.</verse>
          <verse number="17" Valla almme ja ednam håhkkånibá åvddål gå akta ájnna tsiehkes lágas gáhtu.</verse>
          <verse number="18" Guhti áhkástis sirrá ja nuppádis válldu, doadjá gállasjvuodav, ja guhti sirram nissunijn válldu, doadjá gállasjvuodav.</verse>
        </section>
        <section title="Muodulvis boandás ålmmå ja Lasarosa birra" 
          <verse number="19" Lej boandás ålmåj guhti purpurij ja tjáppa lijnnebiktasijda gárvvunij ja juohkka biejve ávon ja härvvásvuodan viesoj.</verse>
          <verse number="20" Valla suv uvsa åvdån vellahij ánodiddje hávijs dievas ja suv namma lij Lasaros.</verse>
          <verse number="21" Sån sávadij oadtjot gallánibmáj bårråt smålijs boandás ålmmå bievdes. Bednaga tjabu båhtin suv hávijt njålutjit.</verse>
          <verse number="22" Ánodiddje de jámij ja ieŋŋgila suv Abrahama asskáj doalvvun. Boandás ålmåj aj jámij ja hávddáduváj.</verse>
          <verse number="23" Jábbmekájmon, gånnå vájvástuváj, bajedij tjalmijt ja vuojnnusin ájtsaj Abrahamav, ja Lasarosav suv asken.</verse>
          <verse number="24" De tjuorvoj: ’Abraham, áhttje, ármmálaste muv ja rája Lasarosav tjuvdev tjátjen buonjádittjat ja de mujsta njuoktjamav däbbodittjat, dålås vuojn vájvástuváv.’</verse>
          <verse number="25" Valla Abraham vásstedij: ’Mujte bárnnám, viesodijn buorev oadtju ja Lasaros baháv. Dálla sån dáppe jaskaduvvá ja dån vájvástuvá.</verse>
          <verse number="26" Duodden le tjiegŋalis njiello mijá ja dijá gaskan, vaj sij, gudi mijá lussta dijá lusi sihti boahtet jali dijá lussta mijá lusi, e rastá besa.’</verse>
          <verse number="27" Ålmåj de javlaj: ’Vájnnodav dujsta, áhttje, rája suv áhtjám viessuj.</verse>
          <verse number="28" Mujna li vihtta vielja ja sån viertti sijáv várrodit vaj dán vájvvebájkkáj e boade.’</verse>
          <verse number="29" Abraham vásstedij: ’Siján le Moses ja profehta, gulldalisá sijáv.’</verse>
          <verse number="30" Ålmåj vásstedij: ’Abraham, áhttje, jus soames jábbmegij lussta boahtet luluj, de buorádusáv dahkat lulun.’</verse>
          <verse number="31" Valla Abraham sunji javlaj: ’Jus Mosesav ja profehtajt e gulldala, de e ga gulldalatjá ihka de soames jábbmegij lussta tjuodtjel.’”</verse>
        </section>
      </chapter>
      <chapter title="17. kap." 
        <section title="Tjáddjidime. Ándagisluojttem ja jáhkko" 
          <verse number="1" Åhpadisålmmåjda javlaj: ”Tjáddjidimijs ij le máhttelis bessat, valla vuoj sunji gen baktu båhti.</verse>
          <verse number="2" Buorep sunji luluj merraj vuodjoduvvat millagiergge tjiebeda birra ienni gå unnemusájs avtak tjáddjidit.</verse>
          <verse number="3" Várrijihtit! Jus vielljat vierev dahká, de bagáda suv, ja jus sáŋart, de luojte sunji ándagis.</verse>
          <verse number="4" Juska vil vierev dunji gietja gierde bäjvváj dahká ja gietja gierde duv lusi boahtá ja javllá: Sáŋardav, de galga sunji ándagis luojttet.”</verse>
          <verse number="5" Apostela Härráj javllin: ”Vatte midjij nannusap jáhkov.”</verse>
          <verse number="6" Härrá vásstedij: ”Jus diján luluj jáhkos senáhppagårne mahte, de lulujda duon miehttsefijkunmuorraj javllat: Ruohtsasta ietjat ja maná merraj danna sjattatjit! Ja luluj dijáv jegadit.</verse>
        </section>
        <section title="Muodulvis dievnára birra guhti dievnas" 
          <verse number="7" Jus diján le dievnár guhti ednamav le sállamin jali sávtsajt räjnnuhime, javllabihtit gus sunji gå bäldojs boahtá: Maná bävddáj tjåhkkida.</verse>
          <verse number="8" Ehpit, javllabihtit farra: Gárveda munji biebmov, getsasta biktasijt ja dievnasta muv bårådijn; maŋŋela de iesj bårråt besa.</verse>
          <verse number="9" Dievnár ij gijtov oattjo gå dahká mav gåhtjudallá.</verse>
          <verse number="10" Daŋga láhkáj dij aj: gå dahkam gájkka majt lihpit gåhtjudallam, de javllit: Ávkedis dievnára lip, dahkam lip dåssjå majt välggogisá lijma.”</verse>
        </section>
        <section title="Jesus lågev spihtálattja buoret" 
          <verse number="11" Vájaldattijn Jerusalemij tjuovoj rájáv Samaria ja Galilea gaskan.</verse>
          <verse number="12" Gå muhtem sijddaj lij mannamin, de lågev spihtálattja suv åvdålt båhtin. Dåbebuj ganugin</verse>
          <verse number="13" ja tjuorvvun: ”Jesus, åhpadiddje, ármmálaste mijáv!”</verse>
          <verse number="14" De sidjij javlaj: ”Mannit vuosedihtit ietjada härrájda!” Dåhku váttsedijn sij rájnnanin.</verse>
          <verse number="15" Sijájs akta de máhtsaj gå vuojnij sån lij buorránam. Jieddnát Jubmelav hievedij</verse>
          <verse number="16" ja ednamij, Jesusa juolgij åvddåj, luojttádij ja gijtij suv. Sån lij samarak.</verse>
          <verse number="17" Jesus sujsta gatjádij: ”Ettjin gus divna låges buorrána? Gånnå li duo avtses?</verse>
          <verse number="18" Dát amás almasj gus val máhttsá Jubmelav guddnedittjat?”</verse>
          <verse number="19" Ja ålmmåj javlaj: ”Tjuodtjela maná. Duv jáhkko le duv gádjum.”</verse>
        </section>
        <section title="Gå Jubmela rijkka ja Almatjabárnne boahteba" 
          <verse number="20" Gå farisea Jesusis gatjádin goassa Jubmela rijkka boahtá, de vásstedij: ”Jubmela rijkka ij boade dajna vuogijn vaj almasj máhttá tjalmij dav vuojnnet.</verse>
          <verse number="21" Aktak ij máhte javllat: Dála le, jali: Dale le. Jubmela rijkka le dijájn.”</verse>
          <verse number="22" Åhpadisålmmåjda javlaj: ”Ájgge boahtá gå vájddebihtit Almatjabárne biejvijs avtav vuojnnet, valla ehpit vuojnnet besa.</verse>
          <verse number="23" Didjij javlli: Dale le sån, jali: Dála le sån. Allit viega dåhku gåsi siejvvi, allit ga sijáv tjuovvola.</verse>
          <verse number="24" Gåktu eldagis eldagasstá ja almev nuppet gietjes nubbáj tjuovggi, nåvti Almatjabárnne biejvenis vuojnnu.</verse>
          <verse number="25" Valla vuostak hähttu ålov gierddat ja dát vierregis hilgoduvvat.</verse>
          <verse number="26" Gåktu Noa biejvij lij, nåvti aj Almatjabárne biejvij sjaddá.</verse>
          <verse number="27" Almatja bårrin ja juhkin, válldujin ja vállduduvvin, gitta dan bäjvváj gå Noa árkkaj tjáŋaj ja dulvve gájkajt håhkkidij.</verse>
          <verse number="28" Jali nåvti gåktu Lota ájge lij: almatja bårrin ja juhkin, oasestin, sáddjijin ja viesojt tsieggijin,</verse>
          <verse number="29" valla dan biejve gå Lot Sodomis vuolgij, de dålåv ja risjáv almes rássjodij ja gájka håhkkånin.</verse>
          <verse number="30" Nåvti sjaddá gå Almatjabárnne bigoduvvá.</verse>
          <verse number="31" Guhti le huodnaha nanna ja gänna dan biejve li åbmudagá vieson, ij máhte vuolus mannat dajt viettjatjit, ja guhti le bäldojn ij máhte viessusis máhttsat.</verse>
          <verse number="32" Mujttit Lota áhkáv.</verse>
          <verse number="33" Guhti hekkas gähttjal gádjot, massá dav, valla guhti hekkas massá, gádju dav.</verse>
          <verse number="34" Didjij javlav: Dan ijá vellahibá guokta ålmmå avtan látjon, nubbe váldeduvvá ja nubbe báhtsá.</verse>
          <verse number="35" Guokta nissuna gårnijt aktan jåråldibá; nubbe váldeduvvá ja nubbe báhtsá.”</verse>
          <verse number="36" [Guokta ålmmå bäldon libá. Nubbe váldeduvvá ja nubbe báhtsá.]</verse>
          <verse number="37" Åhpadisålmmå de sujsta gatjádin: ”Gånnå dát sjaddá, härrá?” Sån vásstedij: ”Gånnå ásske le, dasi goasskema tjåhkani.”</verse>
        </section>
      </chapter>
      <chapter title="18. kap." 
        <section title="Muodulvis árbbátja ja duobmára birra" 
          <verse number="1" Jesus muodulvisáv subtsastij åhpadittjat sijáv agev váni häsok råhkålit:</verse>
          <verse number="2" ”Muhtem stádan lij duobmár guhti ittjij Jubmelis balá, ittjij ga almatjijs berusta.</verse>
          <verse number="3" Dan stádan lij aj árbbásj, guhti aktelasj duobmára lusi bådij ja javlaj: ’Viehkeda muv vuossteguojmes åttjudit mij munji gullu.’</verse>
          <verse number="4" Álgos ittjij duobmár miededa, valla de gis usjudallagådij: ’Vájku dal iv Jubmelis balá, iv ga almatjijs berusta,</verse>
          <verse number="5" de dát árbbásj muv häggagähtjáj vájvet, ja dan diehti viehkedav suv åttjudit mij sunji gullu, ietján iv sujsta besa.’”</verse>
          <verse number="6" Ja Härrá javlaj: ”Dale gullabihtit majt vádnarievtesferduk duobmár javllá.</verse>
          <verse number="7" Ij gus de Jubmel lulu ietjas válljiduvvamijda riektáv vaddet, gå sunji idja biejvve tjuorvadi? Luluj gus sijáv vuordedit?</verse>
          <verse number="8" Didjij javlav: gal sidjij ruvvaláhkáj riektáv váddá. Valla gávnná gus Almatjabárnne ednamin jáhkov gå boahtá?”</verse>
        </section>
        <section title="Muodulvis farisea ja tullára birra" 
          <verse number="9" Soabmásijda, gudi ietjasa rievtesferdugin adnin ja nuppijt álbedin, subtsastij dáv muodulvisáv:</verse>
          <verse number="10" ”Guovtes tiemmpelij badjánijga råhkådalátjit, nubbe lij farisea ja nubbe tullár.</verse>
          <verse number="11" Farisea tjuottjadij ja aktu allasis råhkådaláj: ’Gijtáv duv, Jubmel, gå iv le iehtjádij lágásj, suollagij, bähttaliddjij ja skähkásij, jali duon tullára lágásj.</verse>
          <verse number="12" Guokti vahkkuj fásstudav, lågådisáv vattáv gájkka dajs majt oastáv.’</verse>
          <verse number="13" Valla tullár duobbelin tjuottjoj ja ittjij åbbånis almmáj duosta gehtjastit, ájnat rattes spettjuda javlaj: ’Jubmel ármmálaste muv, suddárav.’</verse>
          <verse number="14" Didjij javlav: rievtesferdugin sån sijddaj manáj, valla duot nubbe ittjij. Danen gå guhti ietjas alet, vuoleduvvá ja guhti ietjas vuolet, aleduvvá.”</verse>
        </section>
        <section title="Jesus ja mánátja" 
          <verse number="15" Almatja Jesusa lusi mánájt aj buktalin sijáv duohtastittjat. Åhpadisålmmå dav vuojnnin ja sidjij sjärggun,</verse>
          <verse number="16" valla Jesus mánájt ietjas lusi gåhtjoj ja javlaj: ”Dibddit mánájt diehki muv lusi boahtet, allit ga sijájt duostuda: Jubmela rijkka dakkirattjajda gullu.</verse>
          <verse number="17" Sáddnán, guhti Jubmela rijkav ij duosto nåv gåktu mánná, ij luoddnok dåhku besa.”</verse>
        </section>
        <section title="Ålmåj gänna lij stuorra åbmudahka" 
          <verse number="18" Alemusájs soames sujsta gatjádij: ”Buorre åhpadiddje, majt dagáv vaj ihkeven iellemav oattjov?”</verse>
          <verse number="19" Jesus vásstedij: ”Manen muv buorren gåhtjo? Aktak ij le buorre ietján gå Jubmel.</verse>
          <verse number="20" Budájt dåbdå: I galga gállasjvuodav doadjet, i galga gåddet, i galga suoládit, i galga vieret vihtanasstet. Guddneda áhtját ja ädnát.”</verse>
          <verse number="21" Ålmåj javlaj: ”Divna dájt lev nuorravuoda rájes anodam.”</verse>
          <verse number="22" Jesus de javlaj: ”Akta vil fájllu dunji dahkat: vuobde gájkka åbmudagát ja häjojda juogada, de dávverav almen oattjo. Boade dan maŋŋel muv tjuovvolittjat.”</verse>
          <verse number="23" Gå dav guláj, de ålmåj hådjånij, dajna gå sujna stuorra åbmudahka lij.</verse>
          <verse number="24" Jesus vuojnij suv hådjen ja javlaj: ”Vájvve le biednikboandájda Jubmela rijkkaj bessat.</verse>
          <verse number="25" Kamellaj le álkkep nállosjalmmerájge mannat gå boanndáj Jubmela rijkkaj bessat.”</verse>
          <verse number="26" Gudi dáv gullin gatjádin: ”Guhtis de gádjus?”</verse>
          <verse number="27" Jesus vásstedij: ”Mij almatjij ij le máhttelis, le Jubmelij máhttelis.”</verse>
          <verse number="28" Petrus javlaj: ”Gájkka åbmudagájt ham lip guodám duv tjuovutjit.”</verse>
          <verse number="29" Jesus de sidjij javlaj: ”Sáddnán javlav, juohkkahasj guhti Jubmela rijka diehti le viesos jali áhkás jali vieljajdis jali äjgádijt jali mánájdis guodám,</verse>
          <verse number="30" oadtju moatte gärddáj juo dáppe dán ájge ja boahtte väráldin ihkeven iellemav.”</verse>
        </section>
        <section title="Goalmát åvddålijsárnnom Almatjabárne gierddamusá birra" 
          <verse number="31" Jesus lågenanguoktásav ietjas birra tjoahkkij ja javlaj sidjij: ”Jerusalemij lip dal badjánime, ja ålliduvvá gájkka majt profehta li Almatjabárne birra tjállám.</verse>
          <verse number="32" Hiednigij hállduj vatteduvvá ja suv bilkkedi ja álbedi ja sunji tjålggi,</verse>
          <verse number="33" suv ruosskiji ja gåddi. Ja goalmát biejve tjuodtjel.”</verse>
          <verse number="34" Åhpadisålmmå ettjin dássta majdik dádjada. Suv ájádusá lidjin sidjij tjiehkusin, ettjin ga buojkká majt javlaj.</verse>
        </section>
        <section title="Jesus tjalmedis ålmmåv Jeriko ålggolin buoret" 
          <verse number="35" Gå Jesus Jerikoj lahkanatjáj, de tjalmedis ålmåj lij rahtebällán tjåhkkåhime ánodime.</verse>
          <verse number="36" Ålmåj guláj almasjvegav daggu boahtemin ja gatjádij mij lij.</verse>
          <verse number="37" Subtsastin sunji Jesus Nasaretas lij daggu vássemin,</verse>
          <verse number="38" ja de tjuorvvij: ”Jesus, Davida bárnne, ármmálaste muv.”</verse>
          <verse number="39" Åvddågietje vádtse gåhttjun suv sjávot årrot, valla ájn vil tjavgabut tjuorvvij: ”Davida bárnne, ármmálaste muv.”</verse>
          <verse number="40" Jesus tjuottjadij ja gåhtjoj suv lusi ålmmåv lájddit, ja gå ålmåj lagábuj bådij, de Jesus gatjádij:</verse>
          <verse number="41" ”Majt sidá muv dunji dahkat?” Ålmåj vásstedij: ”Härrá, dagá muv vas vuojnnen.”</verse>
          <verse number="42" Jesus javlaj: ”Dån le vas vuojnne. Duv jáhkko le duv gádjum.”</verse>
          <verse number="43" Dalánagi ålmåj vuojnnegådij, ja Jesusav tjuovvolij Jubmelav hieveda. Ja gájka gudi dav vuojnnin Jubmelij hievedusáv lávllun.</verse>
        </section>
      </chapter>
      <chapter title="19. kap." 
        <section title="Tullár Sakkaios" 
          <verse number="1" Jesus Jerikoj bådij ja stádav vátsij.</verse>
          <verse number="2" Dåppe lij ålmåj, Sakkaios, guhti lij tullárij oajvemus ja boanndá.</verse>
          <verse number="3" Sujna lij miella vuojnnet mij almatjijt Jesus lij, valla unnasjattuk lij ja danen ittjij almasjvegas suv vuojne.</verse>
          <verse number="4" Viegaj de åvdån ja miehttsefijkunmuorraj guotsaj Jesusav vuojnátjit daggu vásedijn.</verse>
          <verse number="5" Gå Jesus dåhku bådij, de gehtjastij bajás ja sunji javlaj: ”Gáhtjada vuolus, Sakkaios, uddni ájgov duv guossáj boahtet.”</verse>
          <verse number="6" Sakkaios vuolus gáhtjadij ja ávujn suv duostoj.</verse>
          <verse number="7" Gájka gudi dav vuojnnin murkesta javllin: ”Suddára guossáj manná.”</verse>
          <verse number="8" Valla Sakkaios tjuottjadij åvddåj ja Härráj javlaj: ”Härrá, lahkev iehtjam åbmudagás häjojda vattáv. Ja jus lev soabmásis vierremávsov tsähkkam, de sunji nielje gärddáj ruoptus vattáv.”</verse>
          <verse number="9" Jesus de sunji javlaj: ”Uddni le gádjusibme dán viessuj jåvsådam, sån le ham aj Abrahama bárnne,</verse>
          <verse number="10" ja Almatjabárnne le boahtám åtsåtjit ja gájutjit dav mij lij láhppum.”</verse>
        </section>
        <section title="Muodulvis låge butte birra" 
          <verse number="11" Dáv muodulvisáv subtsastij gájkajda gudi lidjin gulldalime, danen gå Jerusalema lahka lij, ja sij jáhkkin juo dalága bessat Jubmela rijkav vuojnnet boahtemin.</verse>
          <verse number="12" Javlaj: ”Ålmåj härrásmáttos vuolgij mälggatrijkkaj gånågisá árvvogisvuodav åttjutjit ja de máhttsat.</verse>
          <verse number="13" Gåhtjoj ietjas lusi dievnárijs låhkåsav ja sidjij vattij lågev butte javla: ’Oasestihtit dáj dasik máhtsav.’</verse>
          <verse number="14" Valla rijka viesáda suv vasjodin, ja gå lij vuolggám, de sáttakålmmåv rádjin javlatjit: Suv ep mijá gånågissan sidá.</verse>
          <verse number="15" Gå gånågissan máhtsaj, de gåhtjoj ietjas lusi dievnárijt gejda biednigijt lij vaddám guláskuttatjit gåktu oassásij vuorbástuvvin.</verse>
          <verse number="16" Vuostasj dievnár bådij javlaj: ’Härrá, duv budde le låge gärddáj lassánam.’</verse>
          <verse number="17" Sunji de javlaj: ’Buorak, dån le buorre dievnár. Uhtsen le åskåldis, ja de dal låge stáda ráddijiddjen sjatta.’</verse>
          <verse number="18" Nubbe bådij javlaj: ’Härrá, duv budde le vidá gärddáj lassánam.’</verse>
          <verse number="19" Sunji gånågis javlaj: ’De dal vidá stáda ráddijiddjen sjatta.’</verse>
          <verse number="20" Ietjes bådij ja javlaj: ’Dála le duv budde. Giessaliv dav lijne sisi,</verse>
          <verse number="21" danen gå dujsta balliv. Dån le ham garra ålmåj, guhti váldá mij dunji ij gullu, ja tjuohpa majt ille sáddjim.’</verse>
          <verse number="22" Sunji gånågis vásstedij: ’Duobbmiv duv ietjat bágoj milta. Dån le nievres dievnár, diehti muv garra ålmmån guhti váldáv mij munji ij gullu ja tjuohpav majt iv le sáddjim.</verse>
          <verse number="23" Man diehti de ittji biednigijt báŋŋkaj bieja. De ham lidjiv dajt ruoptus oadtjum aktan rentujn dalloj gå máhttsiv.’</verse>
          <verse number="24" Ja ålmmåjdises javlaj: ’Válldit sujsta buttev ja vaddit bus ålmmåj gänna li lågev butte.’ -</verse>
          <verse number="25" Javllin: ’Härrá, sujna li ham juo lågev butte’ -</verse>
          <verse number="26" ’Didjij javlav: juohkkahattjan gänna le sån oadtju, valla gänna ij le, sujsta váldeduvvá aj mij le.</verse>
          <verse number="27" Valla doalvvut diehki muv vasjulattjajt, gudi ettjin muv gånågissan sidá, ja gåddit sijáv muv tjalmij åvdån.’”</verse>
        </section>
        <section title="Jesus Jerusalemij boahtá" 
          <verse number="28" Gå dáv lij javllam, de sijá åvdån Jerusalemij badjánij.</verse>
          <verse number="29" Gå lij Betfagej ja Betaniaj lahkanime, dan várráj mij Olijvvavárren gåhtjoduvvá, de guoktásav åhpadisålmmåjs rájaj</verse>
          <verse number="30" javla: ”Manne sijddaj mij le njuolgga dunnu åvdån. Gå dasi boahtebihtte, de oasnámiesev gávnnabihtte tjadnasin danna, man nanna aktak ij le ájn tjåhkkåham. Vállde dav ja lájttijihtte diehki.</verse>
          <verse number="31" Jus aktak dunnus gatját manen dav válldebihtte, de javlle: Härrá dav dárbaj.”</verse>
          <verse number="32" Manájga ja gájkka lij gåktu javllam.</verse>
          <verse number="33" Gå dav lijga luojttemin, de oassnániehke gatjádin: ”Manen dav válldebihtte?”</verse>
          <verse number="34" Såj vásstedijga: ”Härrá dav dárbaj.”</verse>
          <verse number="35" Ja oasnáv Jesusa lusi lájddijga ja dan nali ålgoldisgárvojdiska biejajga, ja de Jesusav viehkedijga nali.</verse>
          <verse number="36" Gåsi rijddi bådij, de almatja ålgoldisgárvojt gäjno nali luobbun.</verse>
          <verse number="37" Gå Olijvvavárev vuollánattijn stádaj lahkanij, de gájkka åhpadisålmmå ávos jieddnát Jubmelav hievedahtjin oavddodagoj diehti majt vuojnnám lidjin:</verse>
          <verse number="38" ”Buorissjivnnjeduvvam lehkus sån, gånågis, guhti Härrá namán boahtá. Ráfe almen ja guddne allagisán.”</verse>
          <verse number="39" Almasjvegas muhtem farisea Jesusij javllin: ”Åhpadiddje, gåhtjo åhpadisålmmåjdat sjávvunit.”</verse>
          <verse number="40" Valla sån vásstedij: ”Didjij javlav, jus sij sjávvuni, de gierge tjuorvvogåhti.”</verse>
        </section>
        <section title="Jesus Jerusalemav tjierru" 
          <verse number="41" Gå lahkanij ja stádav vuojnij, de dav tjierrogådij,</verse>
          <verse number="42" ja javlaj: ”Jus dån aj dán biejve lulu dádjadit, mij dunji ráfev vaddá! Valla dálla le dat dunji tjiehkusin.</verse>
          <verse number="43" Boahtá ájgge gå vuojná vasjulattjajt tjårojt duv birra tsieggimin, duv birástahttemin ja juohkka guovlos duv duostodime.</verse>
          <verse number="44" Ja duv ja álmmugat ednamij tsábbmi ja e giergev gierge nali guode, dan diehti gå ittji dádjada Jubmel lij duv guossidam.”</verse>
        </section>
        <section title="Jesus tiemmpelav rájnni" 
          <verse number="45" Gå tiemmpelij bådij, de dassta oasestiddjijt vuodjelij,</verse>
          <verse number="46" ja sidjij javlaj: ”Tjáleduvvam le: Muv viesso le rågosviesso. Valla rievvársluoggon lihpit dav dahkam.”</verse>
          <verse number="47" Juohkka biejve tiemmpelin åhpadij. Alemushärrá ja tjálukoahppása ja gájkka álmmuga oajvemusá viggin suv gåddet,</verse>
          <verse number="48" valla ettjin diede gåktu, danen gå ålles álmmuk suv bälostij ja gulldalij.</verse>
        </section>
      </chapter>
      <chapter title="20. kap." 
        <section title="Gatjálvis Jesusa fámos" 
          <verse number="1" Muhtem biejve gå Jesus álmmugav tiemmpelin åhpadij ja evangeliumav sárnnedij, båhtin alemushärrá ja tjálukoahppása aktan boarrásij suv lusi</verse>
          <verse number="2" ja javllin: ”Subtsasta midjij mat fámos dáv dagá. Guhtis le dav fámov dunji vaddám?”</verse>
          <verse number="3" Sidjij vásstedij: ”Mujna le aj didjij gatjálvis. Javllit munji:</verse>
          <verse number="4" Bådij gus Johannesa gástadus almes vaj almatjijs?”</verse>
          <verse number="5" Gaskanisá rádudallin: ”Jus vásstedip: Almes, de javlasj: Mannas de ejda sunji jáhke?</verse>
          <verse number="6" Valla jus vásstedip: Almatjijs, de gájkka álmmuk mijáv gierggi dajna gå nannusit Johannesav profehtan jáhkki.”</verse>
          <verse number="7" Ja de sunji vásstedin ettjin diede.</verse>
          <verse number="8" Jesus de sidjij javlaj: ”Jus gis nåv, de iv ga tjielggi mat fámos náv dagáv.”</verse>
        </section>
        <section title="Muodulvis vijnnagárddelájggárij birra" 
          <verse number="9" Ja de álmmugij dáv muodulvisáv subtsastij: ”Ålmåj vijnnagárdev gárvedij ja iehtjádijda dav lájggij ja guhka mannuj vuolgij.</verse>
          <verse number="10" Gå ájgge lij ållånam, de dievnárav lájggárij lusi rájaj tjuohppusis oasev viettjatjit. Valla lájggára dievnárav ruosskijin ja guoros giedaj dassta vuodjelin.</verse>
          <verse number="11" De ålmåj nuppev dievnárav rájaj. Valla suv aj ruosskijin ja bilkkedin ja guoros giedaj dassta vuodjelin.</verse>
          <verse number="12" Goalmádav de rájaj, valla suv aj varran tsábbmin ja dassta vuodjelin.</verse>
          <verse number="13" Vijnnagárddeniehkke de javlaj: ’Majt dal dahkat? Bárnnegärrásav rájav, sujsta gåjt gåvatji.’</verse>
          <verse number="14" Valla gå lájggára suv ájttsin, de gaskanisá rádudallagåhtin: ’Dale le árbulasj. Gåddup suv, de ham mij árbev oadtjop.’</verse>
          <verse number="15" Ja de giessin suv vijnnagárdes ålgus ja gåddin. Majt dal vijnnagárddeniehkke sidjij dahká?</verse>
          <verse number="16" Dåhku boahtá, lájggárijt gåddå ja vijnnagárdev iehtjádijda vaddá.” Gå dáv gullin, de javllin: ”Allis náv goassak sjatta!”</verse>
          <verse number="17" Jesus sidjij gehtja javlaj: ”Majt merkaj gå le tjáleduvvam: Dåhpetsieggijiddjijs hilgoduvvam giergge le tjiehkagierggen sjaddam.</verse>
          <verse number="18" Guhti dan gierge vuosstij jårrå, tsuovkkan ja gen nali giergge gahttjá, dubmen sjaddá.”</verse>
          <verse number="19" Tjálukoahppása ja alemushärrá vikkadin suv dakkavidi giddit, valla álmmugis ballin; árvvedin muodulvisáv lij sijá vuosstij hållam.</verse>
        </section>
        <section title="Gatjálvis värromáksemis" 
          <verse number="20" Váksjudin suv ja rádjin suv lusi soabmásijt, gudi ietjasa rievtesferdugin dagádin ja gudi Jesusav muhtem bágojis diehti gähttjalin giellat, oarev åttjutjit suv ednamhärrá vielde vuolláj biedjat.</verse>
          <verse number="21" Sujsta gatjádin: ”Åhpadiddje, diehtep duollan gájkka majt åhpadattijn håla, ja dån ille belulasj, ájnat mijáv rievtesláhkáj Jubmela gäjnov åhpada.</verse>
          <verse number="22" Le gus duolla tjäjssárij värov mákset, vaj ij?”</verse>
          <verse number="23" Valla Jesus sijá gávvelisvuodav ielvij ja javlaj:</verse>
          <verse number="24" ”Vuosedihtit munji denárav. Gen gåvvå ja namma le danna?” - ”Tjäjssára,” vásstedin.</verse>
          <verse number="25" Sidjij de javlaj: ”Vaddit de tjäjssárij mij tjäjssárij gullu, ja Jubmelij mij Jubmelij gullu.”</verse>
          <verse number="26" Álmmuga guládijn sidjij ittjij vuorbástuvá suv giellat majga bágoj diehti, ja alvaduvvin suv vásstádusájs ja sjávvunin.</verse>
        </section>
        <section title="Gatjálvis tjuodtjelimes" 
          <verse number="27" Muhtem saddukea - sij vuornnu tjuodtjelibme le - båhtin suv lusi ja gatjádin:</verse>
          <verse number="28" ”Åhpadiddje, tjálugin Moses åhpat jus soabmásin le válldum viellja guhti mánádibmen jábmá, de vielljas galggá árbbátjijn válldut ja vielljasis gierragijt vaddet.</verse>
          <verse number="29" De lidjin gietjav vieljatja. Vuostasj vállduj ja mánádibmen jámij.</verse>
          <verse number="30" Nubbe</verse>
          <verse number="31" ja goalmát ja duo gudi báhtsin válldudin árbbátjijn ja divna gietjas mánádibmen jámadin.</verse>
          <verse number="32" Vijmak nissun aj jámij.</verse>
          <verse number="33" Gåktu de sujna tjuodtjelimen, gen áhkká le sån? Gájkka gietjas ham sujna lidjin válldum.”</verse>
          <verse number="34" Jesus vásstedij: ”Dán värálda almatja vállduji ja vállduduvvi,</verse>
          <verse number="35" Valla gudi árvvogissan gávnaduvvi boahtte väráldis ja jábbmegij tjuodtjelimes oasev åttjutjit, e válldu e ga vállduduvá,</verse>
          <verse number="36" Sij ham e dasti máhte jábmet, ieŋŋgilij lágátja ja Jubmela bárne li, dajna gå tjuodtjelit bessam li.</verse>
          <verse number="37" Jábbmega tjuodtjeli. Dav le Moses aj vuosedam subttsasin tjiesskislánjátjij birra, manna Härráv Abrahama Jubmelin, Isaka Jubmelin ja Jakoba Jubmelin gåhttju.</verse>
          <verse number="38" Jubmel ij le jábbmegij ájnat viesso almatjij jubmel, dajna gå sunji li gájka viessomin.”</verse>
          <verse number="39" Tjálukoahppása de javllin: ”Åhpadiddje, buorre vásstádus lij.”</verse>
          <verse number="40" Ettjin vuojn dasti duosta ienebuv sujsta gatjádallat.</verse>
        </section>
        <section title="Le gus Messias Davida bárnne?" 
          <verse number="41" Sidjij javlaj: ”Gåktu máhttá Messiasav Davida bárnnen javllat?</verse>
          <verse number="42" David iesj Sálmajgirjen hoallá: Härrá muv härráj hålaj: Tjåhkkida muv oalges bälláj,</verse>
          <verse number="43" de biejav duv vasjulattjajt duvddan juolgijat vuolláj.</verse>
          <verse number="44" David ham suv härrán gåhttju, gåktus de Davida bárnne le?”</verse>
        </section>
        <section title="Guoddalime tjálukoahppásijda" 
          <verse number="45" Gájkka álmmuga guládijn åhpadisålmmåjda javlaj:</verse>
          <verse number="46" ”Várrijihtit tjálukoahppásijs, gudi sihti guhka ålgoldisgárvoj vádtset, iehttsi guovdon buorástahteduvvat, åvdemusán synagogan ja guossen guddnesajen tjåhkkåhit.</verse>
          <verse number="47" Árbbátjijt viesojs bårri ja vuojnnuma diehti guhkev råhkådalli. Garrasappot sij galla duobbmidalli.”</verse>
        </section>
      </chapter>
      <chapter title="21. kap." 
        <section title="Árbbátja vattáldahka" 
          <verse number="1" Jesus gehtjastij bajás ja boandájt vuojnij vattáldagájt tiempelgisstuj biedjamin.</verse>
          <verse number="2" Ájtsaj aj häjos árbbátjav guokta guohpárbiedniga biedjamin,</verse>
          <verse number="3" ja de javlaj: ”Sáddnán, duot häjos árbbásj vattij gájkka iehtjádijs ienebuv.</verse>
          <verse number="4" Sij vaddin valljudagástisá, valla árbbásj vattij häjosvuodanis gájkka massta viessot.”</verse>
        </section>
        <section title="Tiemmpela boahtte gahttjam" 
          <verse number="5" Gå muhtema ságastin tiemmpela tjábbudagá birra, dan tjáppa giergij ja härvvavattáldagáj birra, de sån javlaj:</verse>
          <verse number="6" ”Gájkka majt vuojnnebihtit, - biejvve boahtá gå giergge ij gierge nali bátse, ájnat gájkka gajkoduvvá.”</verse>
        </section>
        <section title="Boahtte gähttjalime" 
          <verse number="7" De sujsta gatjádin: ”Åhpadiddje, goassa sjaddá, ja mij le dasi märkkan?”</verse>
          <verse number="8" Sån vásstedij: ”Várrijihtit tjáddjiduvvamis. Ållusa muv namán båditji javla: Mån dat lev, ja: Ájgge le lahka. Valla allit sijájt tjuovvola.</verse>
          <verse number="9" Gå doarroságajt ja stuojmij birra gullabihtit, de allit balláda. Dát viertti vuostak boahtet. valla ij le ájn nåhkåma mieren.”</verse>
          <verse number="10" Ja sidjij javlaj: ”Álmmuk álmmuga vuosstij ja rijkka rijka vuosstij tjuodtjel.</verse>
          <verse number="11" Bájkes bájkkáj bahás ednamskielbbima, dávda ja nielge sjaddi. Alvos ihtanisá bihkusi ja stuorra merka almen vuojnnuji.</verse>
          <verse number="12" Valla åvddål gå gájkka dát sjaddá, de doarrádalli dijáv ja giddiji dijáv. Synagogaj åvddåj ja giddagissaj dijáv biedji, ja gånågisáj ja ednamhärráj åvddåj muv namá diehti giessi.</verse>
          <verse number="13" Dalloj bessabihtit vihtanasstet.</verse>
          <verse number="14" Mujttit val, allit usjudalá gåktu ietjada bälostit,</verse>
          <verse number="15" dajna gå mån vattáv didjij bágojt ja vijsesvuodav majt dijá vasjulattja e buvte vuosteldit jalik duodastit.</verse>
          <verse number="16" Bähtádallabihtit tjabu äjgádijda ja oarbbenijda ja berrahijda ja rádnajda. Muhtemijt dijájs sårmmiji,</verse>
          <verse number="17" ja gájka dijáv muv namá diehti vasjodi.</verse>
          <verse number="18" Valla ij vuobddatjoallek dijá oajves gahtja.</verse>
          <verse number="19" Nannusin bissut de iellemav vuojttebihtit.</verse>
        </section>
        <section title="Maŋemus stuorra nieda" 
          <verse number="20" Gå Jerusalemav vuojnnebihtit doarrofuovajs birástahteduvvam, de diehtebihtit dan dåssjånimev lahka.</verse>
          <verse number="21" De vierttiji Judea årro várijda báhtarit, ja gudi li stádan dassta vuolgget ja gudi li stáda ålggolin e stádaj besa.</verse>
          <verse number="22" Haddudime ájgge le de boahtám, gå tjálugis gájkka ålliduvvá.</verse>
          <verse number="23" Vuoj iesselisájda ja njamádiddjijda dan ájge. Stuorra nieda rijkkaj boahtá ja álmmuk moarráj boahttu.</verse>
          <verse number="24" Svierdeájvojs sij ravggi ja hiednikálmmugij lusi fáŋŋgan doalvoduvvi, ja hiedniga Jerusalemav duolmmu dasik hiednigij ájgge le vássám.</verse>
        </section>
        <section title="Almatjabárne boahtem" 
          <verse number="25" Merka vuojnnuji biejven, mánon ja nástijn, ja ednamin hiedniga mera ja bároj jutsádijn balluj ja dármedisvuohtaj boadádalli.</verse>
          <verse number="26" Almatja balos dahppaluvvi vuordedijn dav mij väráldij boahtá, dan diehti gå alme fámo doargesti.</verse>
          <verse number="27" De Almatjabárnev balva nanna vuojnni fámujn ja stuorra herlukvuodajn boahtemin.</verse>
          <verse number="28" Gå gájkka dát álggá, de njuolggijihtit tjavelgijt ja bajedihtit åjvijt, dajna gå dijá tjoavdádallam le lahka.”</verse>
        </section>
        <section title="Muodulvis muoraj urbbama birra" 
          <verse number="29" Muodulvisáv sidjij subtsastij: ”Gähttjit fijkunmuorav ja gájkka ietjá muorajt.</verse>
          <verse number="30" Gå urbbagåhti, de árvvedihpit giesev lahkanime.</verse>
          <verse number="31" Daŋga láhkáj gå dáv vuojnnebihtit, diehtebihtit Jubmela rijkav lahkanime.</verse>
          <verse number="32" Sáddnán, dát vierrek ij dåssjåna åvddål gå dát gájkka sjaddá.</verse>
          <verse number="33" Almme ja ednam dåssjånibá, valla muv bágo e ihkenis dåssjåna.</verse>
        </section>
        <section title="Várrijihtit" 
          <verse number="34" Várrijihtit vájmojdihtte rattukvuodas, juhkalisvuodas ja iellema mårråhijs noadoduvvamis. Ietján dan bäjvváj</verse>
          <verse number="35" degu bivddogiellaj boadádallabihtit, dajna gå dát boahtá gájkaj badjel gudi ednamin årru.</verse>
          <verse number="36" Agev gåhtsit ja råhkålihtit fámov báhtarittjat dassta mij vuorddá ja Almatjabárne åvdån biso tjuottjutjit.”</verse>
          <verse number="37" Biejvijt lij Jesus tiemmpelin åhpadime, valla juohkka iehkeda manáj idjadittjat dan várráj mij Olijvvavárren gåhtjoduvvá.</verse>
          <verse number="38" Árraidedijt gájka tiemmpelij båhtalin suv gulldalittjat.</verse>
        </section>
      </chapter>
      <chapter title="22. kap." 
        <section title="Ájggomus Jesusav gåddet" 
          <verse number="1" De dal lahkanahtjin suvrrodik lájbe base, ma bässátjin gåhtjoduvvi.</verse>
          <verse number="2" Alemushärrá ja tjálukoahppása åhtsin buoremus vuogev Jesusav gåddet álmmugis vuojn ballin.</verse>
          <verse number="3" Valla Sáhtán suoŋaj Judasij, gev Iskariotan gåhttjun ja lij lågenanguoktásis akta.</verse>
          <verse number="4" Sån manáj alemushärráj ja tiempelvávta doarroåjvij lusi giehtutjit gåktu máhttet luluj Jesusav sidjij biehttet.</verse>
          <verse number="5" Dassta ávvusin ja biednigijt sunji fállin.</verse>
          <verse number="6" Judas sijá fállagij guorrasij ja sjiehtes ájgev åhtsågådij Jesusav álmmuga diedek bähtátjit.</verse>
        </section>
        <section title="Bässásjmállásijt gárvedi" 
          <verse number="7" De suvrrodik lájbe biejvve lij gå bässásjlippav njuovvat.</verse>
          <verse number="8" Ja Jesus rájaj Petrusav ja Johannesav javla: ”Manne gárvedihtte bässásjmállásijt midjij.”</verse>
          <verse number="9" Sujsta gatjádijga gånnå dav dahkat.</verse>
          <verse number="10" Jesus vásstedij: ”Gå stádaj boahtebihtte, de ålmmåv iejvvibihtte tjáhtjelihtev guoddemin. Tjuovvolihtte suv dan viessuj gåsi tjágŋá</verse>
          <verse number="11" ja dan vieso boanndij javlle: Åhpadiddje gatját gåggu ladnja le gånnå bässásjmállásijt máhttá åhpadisålmmåjis bårråt.</verse>
          <verse number="12" Dunnuj de stuorra gárvvidum lanjáv badjelåbdån vuoset. Danna mállásijt gárvedihtte.”</verse>
          <verse number="13" Vuolgijga ja gájkka lij gåktu javllam, ja såj de bässásjmállásijt gárvedijga.</verse>
        </section>
        <section title="Maŋemus mállása. Jesus biehttev tsuojggi" 
          <verse number="14" Gå ájgge lij ållånam, de Jesus bievddegáddáj aktan apostelij viellidij.</verse>
          <verse number="15" Sidjij javlaj: ”Vájmostam lev hálijdam dájt bässásjmállásijt dijájn aktan bårråt åvddål gå muv gierddamusá álggi.</verse>
          <verse number="16" Didjij javlav: iv dasti dájt mállásijt bårå åvddål gå Jubmela rijkan li ålliduvvam.”</verse>
          <verse number="17" Gávtjav sunji lagádin, ja de Jubmelav gijtij ja javlaj: ”Válldit dáv ja gaskanihtte juogadihtit.</verse>
          <verse number="18" Didjij javlav: dát rájes iv dasti vijnnamuora sjattojs jugá åvddål gå Jubmela rijkka boahtá.”</verse>
          <verse number="19" De lájbev váldij, Jubmelav gijtij ja dådjalij ja vattij sidjij javla: ”Dát le muv rumáj mij dijá åvdås värroduvvá. Dahkit dáv muv mujtton.”</verse>
          <verse number="20" Daŋga láhkáj váldij aj gávtjav mállásij maŋŋela ja javlaj: ”Dát gávttja le ådå lihtto muv varán mij dijá åvdås gålgåduvvá.</verse>
          <verse number="21" Valla suv giehta, guhti muv bähttá, le dánna bievde nanna aktan mujna.</verse>
          <verse number="22" Almatjabárnne manná gäjnov mij sunji le mierreduvvam, valla vuoj sunji, guhti suv bähttá.”</verse>
          <verse number="23" Gaskanisá de gatjádallagåhtin guhti sijájs lij suv bähtátjit.</verse>
        </section>
        <section title="Guhti le åhpadisålmmåjs stuorámus?" 
          <verse number="24" Sijá gaskan badjánij rijddo guhti sijás stuorámussan aneduváj.</verse>
          <verse number="25" Jesus de sidjij javlaj: ”Gånågisá álmmugijt ráddiji, ja gejn le fábmo ietjasa álmmuga badjel ietja-sa buorredahkken gåhtjudi.</verse>
          <verse number="26" Didjij le ietjáláhkáj: Guhti dijá gaskan le stuorámus, lehkus nuoramussan, ja guhti lájddi, lehkus dievnárin.</verse>
          <verse number="27" Goabbá le stuoráp, guhti bievddegátten le, vaj guhti suv dievnas? Ij gus sån bievddegátten? Valla mån lev dijá gaskan dievnárin.</verse>
          <verse number="28" Muv lunna dij bisojda ålles ájgev gå gähttjaluvviv,</verse>
          <verse number="29" ja daŋga lágásj gånågisá árvvogisvuodav mav Áhttjám munji le vaddám, didjij vattáv.</verse>
          <verse number="30" Bievddegátten rijkanam oadtjobihtit bårråt ja juhkat ja tråvnåjn tjåhkkåhit, ja Israela lågenanguokta mátto duobbmit.</verse>
        </section>
        <section title="Jesus Petrusa vuornnomav åvddålin sárnnu" 
          <verse number="31" Simon, Simon. Sáhtán le ietjas fábmodam dijáv degu vejtajt tjuolldet.</verse>
          <verse number="32" Valla råhkålam lev duv åvdås vaj dujsta jáhkko ij någå. Ja gå akti buorádusáv dagá, de gievrroda vieljajdat.”</verse>
          <verse number="33" Simon javlaj: ”Härrá, gárves lev dujna fáŋŋgagoahtáj ja jábmemij manátjit.”</verse>
          <verse number="34" Jesus vásstedij: ”Dunji javlav, Petrus, åresvuonntsá ij dán ijá tjuoja åvddål gå gålmmi vuornáda muv dåbddåmis.”</verse>
        </section>
        <section title="Åhpadisålmmåj guokta svierde" 
          <verse number="35" Sidjij de javlaj: ”Gå dijáv biednikbursa dagi, vuossa dagi ja gábmagahtá rádjiv, åhtsålijda gus de majdik?” - ”Ejma majdik”, vásstedin.</verse>
          <verse number="36" Sidjij de javlaj: ”Valla dálla válldis sån gänna le biednikburssa dav maŋŋásis, ja vuossav aj. Guhti le biednigahtá vuobddis ålgoldisgárvov ja oasstis allasis svierdev.</verse>
          <verse number="37" Didjij javlav muv baktu vierttiji dá tjáluga bágo ållånit: Ja bahádahkkij sähkáj sån lågåduváj, dajna gå dálla ållån, mij muv birra le håladuvvam.”</verse>
          <verse number="38" Sij javllin: ”Härrá, dála li guokta svierde.” - ”De buorre,” vásstedij.</verse>
        </section>
        <section title="Jesus Getsemanen" 
          <verse number="39" Jesus vuolgij stádas ja iemeláhkáj Olijvvavárráj manáj, ja åhpadisålmmå fáronis tjuovvun.</verse>
          <verse number="40" Gå dåhku bådij, de sidjij javlaj: ”Råhkådallit gähttjalibmáj gahttjamis.”</verse>
          <verse number="41" Iesj duobbelij manáj, buolvatjij nali luojttádij ja råhkålij:</verse>
          <verse number="42" ”Áhttje, jus nåvti sidá, de válde mujsta dáv gávtjav. Valla sjaddus duv sidoda milta, ij muv.”</verse>
          <verse number="43" Alme ieŋŋgil de sunji bihkusij ja gievrrodij suv.</verse>
          <verse number="44" Balonis sån vil duodabut rågåj, ja bivvasa varran ednamij goajkkun.</verse>
          <verse number="45" Gå råhkådallamis tjuodtjelij ja åhpadisålmmåj lusi máhtsaj, de gávnaj sijáv surgos oademin,</verse>
          <verse number="46" ja sidjij javlaj: ”Mannas oadebihtit! Gåhttsåjihtit ja råhkådallit gähttjalibmáj gahttjamis.”</verse>
        </section>
        <section title="Jesus giddiduvvá" 
          <verse number="47" Gå Jesus ájn lij sárnnomin, de stuorra slåhttå almatjijs bådij. Judas, lågenanguoktásis akta, åvdån váttsij ja Jesusa lusi manáj suv tjulestittjat.</verse>
          <verse number="48" Jesus sunji javlaj: ”Judas, tjulástagájn gus Almatjabárnev bähtá?”</verse>
          <verse number="49" Gå Jesusa tjuovvo árvvedin mij lij dal sjaddamin, de gatjádin: ”Härrá, galggap gus svierdev råhttit?”</verse>
          <verse number="50" Ja akta alemushärrá dievnárav räjvvalij ja sujsta rievtes bieljev tjuolastij.</verse>
          <verse number="51" Valla Jesus de javlaj: ”Nuoges le dal,” ja dievnára bieljev duohtastij ja buoredij suv.</verse>
          <verse number="52" Jesus de javlaj alemushärrájda ja tiempelvávta doarroåjvijda ja boarrásijda gudi lidjin boahtám suv gidditjit: ”Vuolggám lihpit svierdij ja såppij muv vuosstij degu rievvár luluv.</verse>
          <verse number="53" Juohkka biejve lidjiv dijá siegen tiemmpelin, ja ejda munji njoamo. Valla de le dal dijá båddå ja sjievnnjeda fábmo.”</verse>
        </section>
        <section title="Petrus Jesusav vuornnu" 
          <verse number="54" Jesusav giddijin ja alemushärrá viessuj suv vuolgadin, ja Petrus Jesusav mälggadis tjuovoj.</verse>
          <verse number="55" Sjaljo guovddelij dålåv buollidin ja dan birra tjåhkanin. Petrus lij aj sijá siegen.</verse>
          <verse number="56" Därnno vuojnij suv dålå bájttanisán tjåhkkåhime. Näjttso sunji guovla javlaj: ”Duot ålmåj lij aj suv siegen.”</verse>
          <verse number="57" Valla Petrus vuornoj: ”Suv iv dåbdå.”</verse>
          <verse number="58" Dasten nubbe suv ájtsaj ja javlaj: ”Dån le aj sijájs akta.” Petrus javlaj: ”Iv de mån.”</verse>
          <verse number="59" Tijmav maŋŋela soames nannij: ”Duodaj, duot almasj lij sijájs akta, ja sån ham Galileas le.”</verse>
          <verse number="60" Valla Petrus javlaj: ”Iv dádjada majt javla.” Ja vallak dav hållam, de åresvuonntsá tjuojaj.</verse>
          <verse number="61" Härrá de jårgijdij ja Petrusij gehtjastij. Ja de Petrus mujttáj majt Härrá lij javllam: ”Åvddål gå åresvuonntsá dán ijá tjuodjá, de gålmmi muv vuornáda.”</verse>
          <verse number="62" ja Petrus ármet tjiero ålgus manáj.</verse>
        </section>
        <section title="Vávta Jesusav bilkkedi" 
          <verse number="63" Ålmmå gudi Jesusav váksjudin, tsábbmin ja bilkkedin suv.</verse>
          <verse number="64" Tjalmijt sujsta tjadnasijn gåbttjin ja javllin: ”Vuoseda ietjat profehtan. Guhtis duv tsábmij?”</verse>
          <verse number="65" Ja moatteláhkáj suv álbádallin.</verse>
        </section>
        <section title="Ráde åvdån" 
          <verse number="66" Gå tjuovgudij de álmmuga boarrása, goappátjagá alemushärrá ja tjálukoahppása tjåhkanin, ja Jesusav ráde åvddåj vuolgadin,</verse>
          <verse number="67" ja sujsta gatjádin: ”Jus le Messias, de javla dav midjij.” Sån vásstedij: ”Jus dav didjij javllat luluv, de ehpit lulu jáhkket,</verse>
          <verse number="68" ja jus gatjádit luluv, de ehpit lulu vásstedit.</verse>
          <verse number="69" Valla dássta duohku vuojnitjihpit Almatjabárnev Jubmela fámo oalges bielen tjåhkkåhime.”</verse>
          <verse number="70" Gájka gatjádin: ”Le gus dån Jubmela Bárnne?” Sidjij vásstedij: ”Nåv ham ietja javllabihtit.”</verse>
          <verse number="71" Sij de javllin: ”Dárbahip gus ienep vihtanasstemijt? Ietjas njálmes lip ham dal dav gullam.”</verse>
        </section>
      </chapter>
      <chapter title="23. kap." 
        <section title="Jesus Pilatusa åvdån" 
          <verse number="1" Gájka gudi lidjin tjoahken vuolggin ja Jesusav Pilatusa åvddåj doalvvun.</verse>
          <verse number="2" Dåppe suv guoddalin ja javllin: ”Gávnnam lip dát ålmåj mijá álmmugav tjáddjit. Biehttu mijáv värov tjäjssárij máksemis, ja Messiasin ja gånågissan ietjas javllá.”</verse>
          <verse number="3" Pilatus sujsta gatjádij: ”Le gus dån juvdáj gånågis?” Dasi vásstedij: ”Iesj ham dav javla.”</verse>
          <verse number="4" Pilatus de alemushärrájda ja almasjvegajda javlaj: ”Iv masisik vigálattjan dáv ålmmåv gávna.”</verse>
          <verse number="5" Valla sij tjiddijin: ”Almatjijt åbbå Judean åhpadattijn båsstå, Galileas gitta diehki.”</verse>
        </section>
        <section title="Jesus Herodesa åvdån" 
          <verse number="6" Gå Pilatus dáv guláj, de gatjádij jus ålmåj lij galileak,</verse>
          <verse number="7" ja gå guláj suv Herodesa ráddimbájkes, de Herodesa lusi suv rájaj, guhti dajt biejvijt lij Jerusalemin.</verse>
          <verse number="8" Gå Herodes Jesusav vuojnij, de sälldát ávvusij. Guhkev lij sihtam Jesusijn gávnadit, danen gå suv birra lij gullam ja doajvoj vuojnnet Jesusav oavddodagojt dahkamin.</verse>
          <verse number="9" Jesusis ålov gatjádaláj, valla Jesus ittjij mavgak vássteda.</verse>
          <verse number="10" Alemushärrá ja tjálukoahppása danna tjuodtjun ja garrasit suv guoddalin.</verse>
          <verse number="11" Herodes doarroålmmåjis Jesusav álbedij ja bilkkedij. Tjáppa ålgoldisgárvvuj suv gárvodin, ja Herodes Pilatusa lusi suv rájaj.</verse>
          <verse number="12" Dan biejve Pilatus ja Herodes rádnastallagådijga; åvdebut lijga nubbe nuppev vasjodam.</verse>
        </section>
        <section title="Barabbasav luojtti. Jesusav duobbmiji" 
          <verse number="13" Pilatus alemushärrájt, rádeålmmåjt ja álmmugav tjoahkkáj gåhtjoj</verse>
          <verse number="14" ja javlaj: ”Dáv ålmmåv lihpit diehki buktám ja guoddalihpit suv álmmugav tjáddjidime. Dijá bále lev sujsta vidjurijt åtsådam, valla iv suv gávna maŋga guoddalibmáj vigálattjan.</verse>
          <verse number="15" Ij Herodes ga suv vigálattjan gávna, ja danen le suv ruoptus mijá lusi rádjam. Ij le sån majdik jábmemoassen dahkam.</verse>
          <verse number="16" Ájgov suv nuktalit ja de luojtáv.”</verse>
          <verse number="17" [Bassebálij hähttuj fáŋgav luojttet.]</verse>
          <verse number="18" Ålles fuovva de tjuorvoj: ”Gåtte suv ja luojte Barabbasav.”</verse>
          <verse number="19" (Barabbas lij fáŋŋgagoahtáj bálkestuvvam dan diehti gå stuojmev lij stádaj buollidam ja soabmásav gåddåm.)</verse>
          <verse number="20" Pilatus vas sidjij hålaj; sidáj vuojn Jesusav luojttet.</verse>
          <verse number="21" Valla avtat njálmes de tjuorvvun: ”Ruossinávlli, ruossinávlli suv!”</verse>
          <verse number="22" Goalmádis Pilatus javlaj: ”Majt bahájt le dahkam? Iv ålmmåv masisik vigálattjan jábmemoassen gávna. Ájgov suv nuktalit ja de luojtáv.”</verse>
          <verse number="23" Valla avtat rajes tjuorvvun ja rávkkin suv ruossinávlliduvvat. Tjuorvvasijs Pilatus</verse>
          <verse number="24" sijá rávkalvisáj milta mierredij.</verse>
          <verse number="25" Luojtij ålmmåv guhti fáŋŋgagoaden stuojme ja gåddema diehti lij tjåhkkåhime. Gev rávkkin, luojteduváj, valla Jesusav sijá hállduj vattij, sunji dagátjit mav sihtin.</verse>
        </section>
        <section title="Ruossinávllim" 
          <verse number="26" Jesusav vuolgadattijn, de ganugahttin ålmmåv Kyrenes gen namma lij Simon ja guhti stáda ålggolis bådij. Simonav guottedin ruossav Jesusa maŋen.</verse>
          <verse number="27" Stuorra almasjvega Jesusav tjuovvolin, ja nissuna suv tjierrun ja luodjun.</verse>
          <verse number="28" Jesus jårgijdij ja sidjij javlaj: ”Jerusalema niejda, allit muv tjiero, tjierrut ietjada ja mánájdihtte.</verse>
          <verse number="29" Ájgge så bådisj gå javlli: Sálugin gudi mánájt e oattjo, iednehekka ma älle riegádahttám ja njittje ma älle njamádam.</verse>
          <verse number="30" Várijda de javladuvvá: Vierrit mijá nali, ja gåppåjda: Tjiehkit mijáv.</verse>
          <verse number="31" Jus nåvti ruoneldiddje muorraj dahká, gåktus de ássnam muorraj sjaddá?”</verse>
          <verse number="32" Guokta bahádahkke aj vuolgadin sujna aktan hekkaduvátjit.</verse>
          <verse number="33" Gå båhtin sadjáj mij Skuvrren gåhtjoduvvá, de ruossinávllijin suv ja bahádahkkijt, nuppev suv oalges bälláj ja nuppev gåro.</verse>
          <verse number="34" Jesus javlaj: ”Áhttje, luojte sidjij ándagis, sij e diede majt dahki.” Ja de suv biktasijt juogadin ja vuorbbádin.</verse>
          <verse number="35" Almatja danna tjuodtjun gähttjin. Ráde ålmmå suv bilkkedin ja javllin: ”Iehtjádijt gåjt gájoj, ietjas dal gádjus jus le Messias, Jubmela gärrásamos.”</verse>
          <verse number="36" Doarroålmmå aj suv bilkkedin. Suvra vijnav sunji gálggijin</verse>
          <verse number="37" ja javllin: ”Jus le juvdáj gånågis, de gájo ietjat.”</verse>
          <verse number="38" Suv bajelt lidjin tjállagav biedjam: Dát le juvdáj gånågis.</verse>
          <verse number="39" Gahtsahiddje bahádahkkijs nubbe suv álbedij ja javlaj: ”Ille gus Messias? Gájo dal ietjat ja munnuv.”</verse>
          <verse number="40" Valla nubbe bahádahkke nubbáj tsuojgodij: ”I gus åbbånis Jubmelis balá, dån guhti davga duobmov le oadtjum?</verse>
          <verse number="41" Duolla lin duobbmidallam, oadtjun majt ánssidin. Valla sån ij le mavga baháv dahkam.”</verse>
          <verse number="42" Javlaj vil: ”Jesus, mujte muv gå rijkkasit boadá.”</verse>
          <verse number="43" Jesus vásstedij: ”Sáddnán, uddniga besa mujna aktan paradijssaj.”</verse>
        </section>
        <section title="Jesusa jábmem" 
          <verse number="44" Gudát tijma bájken lij dal. Ålles ednam de gitta avtsát tijmmaj sjevnjudij,</verse>
          <verse number="45" biejvve bårråluváj ja tiempellåvda guovte bähkkáj gajkkusij.</verse>
          <verse number="46" Jesus jieddnát tjuorvvij: ”Áhttje, duv giedajda vuojŋŋanisám vattáv,” ja de hiejtij vuojŋŋamis.</verse>
          <verse number="47" Doarrooajvve guhti dav vuojnij hievedij Jubmelav ja javlaj: ”Sån lij de oalle rievtesferduk ålmåj.”</verse>
          <verse number="48" Gå almatja gudi dasi lidjin tjåhkanam dav vuojnnin, de rattev spättjo sijdajda máhttsin.</verse>
          <verse number="49" Valla divna Jesusa rádna, ja sijá siegen nissuna gudi lidjin suv Galileas tjuovudam, tjuodtjun duobbelin ja vuojnnin gájkka.</verse>
        </section>
        <section title="Hávddádibme" 
          <verse number="50" Lej rádeålmåj, gen namma lij Josef, buorre ja rievtesferduk ålmåj,</verse>
          <verse number="51" gänna ällim dahkamuhá iehtjádij märrádusáj ja dagoj. Sån lij Judea stádas Arimataias, ja Jubmela rijkav vuordij.</verse>
          <verse number="52" Josef Pilatusa lusi manáj Jesusa rubmahav ánutjit.</verse>
          <verse number="53" Josef rubmahav ruossas váldij, lijnij sisi giesaj ja báktehávddáj biejaj, gåsi aktak ij lim ájn biejaduvvam.</verse>
          <verse number="54" Gárvedimbiejvve lij, ja sábbát lahkanij.</verse>
        </section>
        <section title="Nissuna ja Petrus hávde guoran" 
          <verse number="55" Nissuna gudi Jesusa fáron lidjin Galileas boahtám, tjuovvun maŋen ja vuojnnin hávdev ja gåktu suv rubmahav dasi biedjin.</verse>
          <verse number="56" Gå sijddaj lidjin máhttsam, de njálgugit hapsijdiddje ruttajt ja oaljojt gárvedin, ja sábbádin lága milta juolon årrun.</verse>
        </section>
      </chapter>
      <chapter title="24. kap." 
        <verse number="1" Guoksun vuostasj biejve sábbáda maŋŋela mannin hávddáj ruttaj majt lidjin gárvedam.</verse>
        <verse number="2" Giergev gávnnin hávde rájge åvdås jållerduvvam,</verse>
        <verse number="3" ja gå sisi mannin de ettjin härrá Jesusa rubmahav gávna.</verse>
        <verse number="4" Ettjin diede majt jáhkket, valla de gis guokta ålmmå gilldegárvoj sijá åvdån tjuottjojga.</verse>
        <verse number="5" Nissuna ballájin ja guvnjádin muohto vuolus, valla ålmmå sidjij javlajga: ”Manen viessov dánna jábbmegij lunna åhtsåbihtit?</verse>
        <verse number="6" Sån ij le dánna, tjuodtjelam le. Mujttit majt didjij javlaj, gå vilá Galilean lij:</verse>
        <verse number="7" Almatjabárnne viertti suddárij giedajda vatteduvvat, ruossinávlliduvvat ja goalmát biejve tjuodtjelit.”</verse>
        <verse number="8" De suv bágojt mujttájin,</verse>
        <verse number="9" ja gå hávdes lidjin máhttsam, de lågenanaktaj ja duojda nuppijda gájkka subtsastin.</verse>
        <verse number="10" Lidjin Maria Magdalas, Johanna ja Jakoba ieddne Maria gudi dav subtsastin. Aj duo ietjá nissuna sijá fáron apostelijda dav subtsastin.</verse>
        <verse number="11" Apostela dåssjedis sáhkan dav adnin ja ettjin sidjij jáhkket sidá.</verse>
        <verse number="12" Valla Petrus dalága hávddáj viehkalij. Gå sisi guovlastij, de dåssjå giessalimlijne danna vuojnnujin, ja de manáj dassta oavdduha.</verse>
        <section title="Guokta åhpadisålmmå Emmausij mannamin" 
          <verse number="13" Daŋga biejve lijga åhpadisålmmåjs guovtes Emmausij vádtsemin, sijddaj mijlav Jerusalema duobbelin.</verse>
          <verse number="14" Váttsedijn gaskaniska ságastalájga gájkka vásáldagáj birra</verse>
          <verse number="15" Ságastaládijn de gis Jesus iesj sunnu fárruj bådij.</verse>
          <verse number="16" Valla tjalmijs lijga sjaddam ja ejga suv dåbdå.</verse>
          <verse number="17" Ålmåj gatjádij: ”Majt dal váttsedijn sáhkadihppe?” Ganugijga ja vuojnnet håjen lijga,</verse>
          <verse number="18" ja nubbe, gen namma lij Kleopas, vásstedij: ”Dån le galla akta ájnna guhti Jerusalemin manni ja i diede mij dáj biejvij le sjaddam.” -</verse>
          <verse number="19" ”Na mij de?”, gatjádij. Vásstedijga: ”Mij Jesusij Nasaretas guosská, guhti lij profehta, bágon ja dagon fábmogis Jubmela ja ålles álmmuga åvdån,</verse>
          <verse number="20" vatteduváj mijá alemushärrájs ja rádeålmmåjs jábmemij duobbmidalátjit ja ruossinávlliduvátjit.</verse>
          <verse number="21" Midja gåjt doajvojma suv Israelav lånestit. Uddni le juo goalmát biejvve dallutjis,</verse>
          <verse number="22" ja muhtem nissuna mijá siegen li mijáv alvaduhttám. Hávddáj mannin árradisán dán ideda,</verse>
          <verse number="23" valla ettjin suv rubmahav gávna, ja de máhttsin ja subtsastin ieŋŋgilijt bárudisán vuojnnin, gudi suv viesson javllin.</verse>
          <verse number="24" Muhtema mijájs de hávddáj mannin ja gávnnin nåvti gåktu nissuna javllin. Ietjas suv galla ettjin vuojne.”</verse>
          <verse number="25" De javlaj: ”Náv binnáv gus dádjadihpit, ja náv nuole gus lihpit jáhkátjit dasi majt profehta li javllam?</verse>
          <verse number="26" Ittjij gus Messias viertti dav gierddat ja herlukvuohtasis mannat?”</verse>
          <verse number="27" Ja Mosesa ja gájkka profehtaj rájes tjielggij mij juohkka sajen tjálugijn le tjáleduvvam suv birra.</verse>
          <verse number="28" Gå lahkanahtjin sijddaj gåsi ájggun, de vuojnnet sidáj ájn guhkebuj vádtset,</verse>
          <verse number="29" valla suv gåtsadijga ja javlajga: ”Ganuga munnu lusi. Iehkeduvvá juo ja biejvve le nåhkåmin.” Tjuovoj de sunnuv sisi ja dasi ganugij.</verse>
          <verse number="30" Gå sunnujn bievddegátten vellahij, de lájbev váldij ja gijtulvisáv råhkålij, dådjalij lájbev ja sunnuj juogij.</verse>
          <verse number="31" De tjalme sunnus tjielggin, ja dåbddåjga suv, valla daŋga båttå sån sunnu tjalmij åvdås gádoj.</verse>
          <verse number="32" Nubbe nubbáj javlajga: ”Ettjin gus munnu vájmo buole gå munnuj váttsedijn hålaj ja tjálugijt tjielggij?”</verse>
          <verse number="33" Dalága de vuolgijga ja Jerusalemij máhtsajga. Dåppe lågenanavtav ja gájkka iehtjádijt tjoahken gávnajga,</verse>
          <verse number="34" ja sij javllin: ”Härrá le duodaj tjuodtjelam ja Simonij ietjas bigodam.”</verse>
          <verse number="35" Ietja subtsastijga sunnu mano birra ja gåktu lijga suv lájbev doajedijn dåbddåm.</verse>
        </section>
        <section title="Guhti tjuodtjelij ietjas bigot" 
          <verse number="36" Ságastattijn Jesus hähkkat sijá gaskkaj tjuottjadij buorástahte: ”Ráfe lehkus didjij!”</verse>
          <verse number="37" Suorgganin ja balon suv vuojŋŋanissan jáhkkin.</verse>
          <verse number="38" Sidjij de javlaj: ”Manen ballábihtit, manen juorruladdabihtit?</verse>
          <verse number="39" Gähttjit muv giedajda ja juolgijda, mån lev ja iv aktak ietjá. Duohtastihtit muv ja gähttjit munji, vuojŋŋanisán ij le oadtje, älle ga dávte, ja vuojnnebihtit mujna li.”</verse>
          <verse number="40" Ja giedajt ja juolgijt sidjij vuosedij.</verse>
          <verse number="41" Gå sij ávon ja alvan vilá ettjin jáhke, de gatjádij: ”Le gus dánna juoga bårråmussan?”</verse>
          <verse number="42" Bassem guoles sunji biehkev vaddin,</verse>
          <verse number="43" ja vuojnnin gå dav váldij ja bårråj.</verse>
          <verse number="44" Sidjij javlaj: ”Gå vilá dijá lunna lidjiv, de didjij javlliv, gájkka hähttu ållånit mij muv birra profehtaj girjijn, Mosesa lágan ja sálmajn le tjáleduvvam.”</verse>
          <verse number="45" Ja de sijá mielajt rabáj vaj tjálugijt buktin dádjadit.</verse>
          <verse number="46" Sidjij javlaj: ”Náv tjáluk javllá: Messias galggá gierddat ja goalmát biejve jábbmegij lussta tjuodtjelit,</verse>
          <verse number="47" ja suttoj ándagisluojttem buorádusá baktu galggá suv namán gájkka álmmugijda sárnneduvvat, álgos Jerusalemin.</verse>
          <verse number="48" Gájkka dájt galggabihtit vihtanasstet.</verse>
          <verse number="49" Ja didjij rájav majt Áhttjám le jáhttám. Valla årrut dán stádan dasik fámov allagisás oadtjobihtit.”</verse>
        </section>
        <section title="Almmájvuolggem" 
          <verse number="50" Doalvoj sijáv stádas Betania guovlluj, ja giedajdis bajedij ja sijáv buorissjivvnjedij.</verse>
          <verse number="51" Buorissjivnnjedattijn sijáv guodij ja almmáj váldeduváj.</verse>
          <verse number="52" Ja sij luobddelin suv guddnedittjat, ja Jerusalemij stuorra ávujn máhttsin.</verse>
          <verse number="53" Ja agev lidjin tiemmpelin Jubmelav hievedime.</verse>
        </section>
      </chapter>
    </book>
    <book title="Johannesa evangelium" 
      <chapter title="1. kap." 
        <section title="Báhko almatjin sjattaj" 
          <verse number="1" Álgon lij Báhko. Báhko lij Jubmela lunna ja Báhko lij Jubmel.</verse>
          <verse number="2" Báhko lij álgon Jubmela lunna.</verse>
          <verse number="3" Gájkka le Bágo baktu dagáduvvam ja dan dabdá ij mige le dagáduvvam mij juo le.</verse>
          <verse number="4" Bágon lij iellem ja iellem lij almatjij tjuovgga.</verse>
          <verse number="5" Tjuovgga bájttá sjievnnjedin ja sjievnnjet ij le dav oajttám.</verse>
          <verse number="6" Ålmåj bådij, Jubmelis rájaduvvam. Suv namma lij Johannes.</verse>
          <verse number="7" Sån bådij vihtanin tjuovga birra vihtanastátjit, vaj gájka lulun suv baktu jáhkkuj boahtet.</verse>
          <verse number="8" Iesj ij lim tjuovgga, valla bådij tjuovga birra vihtanastátjit.</verse>
          <verse number="9" Sádnes tjuovgga mij gájkajt almatjijt tjuovgudahttá lij väráldij boahtemin.</verse>
          <verse number="10" Sån lij väráldin ja värált lij suv baktu dagáduvvam, valla värált ittjij suv dåbdå.</verse>
          <verse number="11" Bådij ietjas álmmuga lusi valla álmmuk ittjij suv duosto.</verse>
          <verse number="12" Valla gájkajda gudi suv duosstun, vattij fámov Jubmela mánnán sjattatjit, gájkajda gudi suv nammaj jáhkki,</verse>
          <verse number="13" gudi älle varás riegádam, oattje sidodis jalik ålmmå sidodis, ájnat Jubmelis.</verse>
          <verse number="14" Báhko almatjin sjattaj ja viesoj mijá siegen ja mij vuojnijma suv herlukvuodav, herlukvuodav, mav ájnna Bárnne Áhtjestis oadtju, ja sån lij ármos ja sádnesvuodas dievas.</verse>
          <verse number="15" Johannes suv birra tjuorvo vihtanasstá: ”Suv birra ham hålliv: Guhti muv maŋŋelin boahtá, manná muv åvddålin, danen gå lij juo muv åvddåla.”</verse>
          <verse number="16" Suv dievasvuodas gájka lip oadtjum, ármos ármmuj.</verse>
          <verse number="17" Dajna gå láhka Mosesa baktu vatteduváj, valla ármmo ja sádnesvuohta le Jesus Kristusa baktu boahtám.</verse>
          <verse number="18" Aktak ij le Jubmelav goassak vuojnnám. Ájnna Bárnne, iesj jubmel ja agev Áhtjes lahka, le midjij tjielggim guhti sån le.</verse>
        </section>
        <section title="Johannes gástadiddje vihtanus" 
          <verse number="19" Ja dát lij Johannesa vihtanus gå Jerusalemin juvdá rádjin härrájt ja levihtajt sujsta gatjádittjat: ”Guhti le dån?”</verse>
          <verse number="20" Dåbdåstij ja ittjij vuorno, sån dåbdåstij: ”Mån iv le Messias.”</verse>
          <verse number="21" Sij gatjádin: ”Guhtis le de? Le gus dån Elia?” Sån vásstedij: ”Iv le.” ”Le gus dån profehta?” ”Iv le”, vásstedij.</verse>
          <verse number="22" De hållin: ”Guhtis le de? Vierttip vásstádusáv vaddet sidjij gudi mijáv li rádjam. Majt ietjat birra javla?”</verse>
          <verse number="23" Ja de hålaj: ”Mån lev tjuorvvo jiedna åjdåmiehtsen: Njuolggijihtit gäjnov Härráj, nåv gåk profehta Jesaja le hållam.”</verse>
          <verse number="24" Muhtem rájadum farisea</verse>
          <verse number="25" aj sujsta gátjadin ”Man diehti de gástada, jus ille Messias, ille ga Elias jalik Profehta?”</verse>
          <verse number="26" Johannes vásstedij: ”Mån tjátjijn gástadav. Dijá siegen le sån gev ehpit dåbdå,</verse>
          <verse number="27" guhti muv maŋŋel boahtá. Mån iv le árvvogis sujsta buottasik gámagartsav nuolatjit.”</verse>
          <verse number="28" Dát lij Betanian, Jordanäno nuppen bielen, gånnå Johannes lij gástadime.</verse>
          <verse number="29" Maŋep biejve vuojnij Jesusav boahtemin ja hålaj: ”Dale le Jubmela libba, guhti válldá ierit värálda suttojt!</verse>
          <verse number="30" Suv birra lev hållam: Muv maŋŋel boahtá guhti åvddåla manná, dajna gå muv åvddåla lij.</verse>
          <verse number="31" Ittjiv suv dåbdå, valla boahtám lev tjátjijn gástadittjat vaj sån luluj Israelaj bigoduvvat.”</verse>
          <verse number="32" Johannes vihtanastij javla: ”Vuojnniv Vuojŋŋanisáv duvvon suv nali luojttádime.</verse>
          <verse number="33" Ittjiv suv dåbdå, valla guhti muv rájaj tjátjijn gástadittjat, munji hålaj: ’Gen nali Vuojŋŋanisáv vuojná luojttádime, gástat ájlis Vuojŋŋanisájn.’</verse>
          <verse number="34" Mån lev dav vuojnnám ja duodastam suv Jubmela gärrásabmusin.”</verse>
        </section>
        <section title="Vuostasj åhpadisålmmå" 
          <verse number="35" Maŋep biejve Johannes vaden danna åhpadisålmmåjstis guoktásijn tjuottjoj.</verse>
          <verse number="36" Gå vuojnij Jesusav boahtemin de hålaj: ”Dale le Jubmela libba.”</verse>
          <verse number="37" Åhpadisålmmå gulájga mav hålaj ja Jesusav tjuovvolijga.</verse>
          <verse number="38" Jesus jårgijdij ja gå vuojnij sunnuv tjuovvomin, de gatjádij majt sidájga. Vásstedijga: ”Rábbi, (mij le åhpadiddje), gånnås dån åro?”</verse>
          <verse number="39" De hålaj: ”Boahtte gähttje!” Tjuovvolijga ja vuojnijga gånnå årudij ja dav biejvev danna lijga. Iehketbiejve lij, lågåt tijma bájken.</verse>
          <verse number="40" Andreas, Simon Petrusa viellja, lij sunnus nubbe gudi Johannesav lij gullam ja Jesusav tjuovvogoahtám.</verse>
          <verse number="41" Gávnadij vuostak vieljajnis Simonijn, ja sunji javlaj: ”Gávnnam lin Messiasav” (guhti le Kristus).</verse>
          <verse number="42" Doalvoj de suv Jesusa lusi. Jesus Simonij gehtjasta hålaj: ”Dån le Simon, Johannesa bárnne. Lehkus duv namma Kefas” (mij le Petrus, Bákte).</verse>
          <verse number="43" Maŋep biejve Jesus lij Galileaj vuolggemin. De iejvvij Filipposav ja sunji javlaj: ”Tjuovvola muv!”</verse>
          <verse number="44" Filippos lij Betsaidas, Andreasa ja Petrusa stádas.</verse>
          <verse number="45" Filippos iejvvij Natanaelav ja sunji javlaj: ”Gávnnam lip suv gen birra Moses lágan tjállá ja profehta aj tjálli, Jesusav, Josefa bárnev Nasaretas.”</verse>
          <verse number="46" Natanael javlaj: ”Boahtá gus Nasaretas mige buorijt?” Filippos vásstedij: ”Tjuovvola gehtjatjit!”</verse>
          <verse number="47" Jesus vuojnij Natanaelav boahtemin ja suv birra hålaj: ”Gehtja, dale le oalle israelak, gänna bähttogisvuohta ij le.”</verse>
          <verse number="48" Natanael gatjádij: ”Gåktus muv dåbdå?” Jesus vásstedij: ”Åvddål gå Filippos duv tjuorvvij, de fijkunmuora vuolen duv vuojnniv.”</verse>
          <verse number="49" Natanael vásstedij: ”Rábbi, dån le Jubmela Bárnne, dån le Israela gånågis.”</verse>
          <verse number="50" Jesus sunji hålaj: ”Dån jáhká dajna gå javlliv fijkunmuora vuolen duv vuojnniv. Stuoráp merkajt ájn vuojnitja!”</verse>
          <verse number="51" Ja hålaj: ”Sáddnán didjij javlav: vuojnitjihpit almev rahpasin ja Jubmela ieŋŋgilijt badjánime ja luojttádime Almatjabárne nali.”</verse>
        </section>
      </chapter>
      <chapter title="2. kap." 
        <section title="Kana hejajn" 
          <verse number="1" Goalmát biejve lidjin heja Kanan Galilean ja Jesusa ieddne lij danna.</verse>
          <verse number="2" Jesus åhpadisålmmåjis lij aj dajda hejajda bivddiduvvam.</verse>
          <verse number="3" Vijnna någåj ja ieddnes Jesusij javlaj: ”Siján ij le dasti vijnna.”</verse>
          <verse number="4" Jesus vásstedij: ”Majdis dån mujna, nissun! Muv ájgge ij le ájn ållånam.”</verse>
          <verse number="5" Ieddnes dievnárijda javlaj: ”Dahkit gåktu gåhttju.”</verse>
          <verse number="6" Juvdáj rájnnanimlávgojda lidjin danna guhtta stuorra gierggelihte majs juohkka akta tjuohte lihttara bájkev tjátjes giesij.</verse>
          <verse number="7" Jesus hålaj: ”Dievddit lihtijda tjátjev.” Ja dievddin rabddaj.</verse>
          <verse number="8" De hålaj: ”Goajvvut ja guoddit hejaj tjuottjodiddjáj.” Dav sij dahkin.</verse>
          <verse number="9" Tjuottjodiddje jugestij tjátjes mij dal vijnnan lij sjaddam. Ittjij diede gåsstå dat bådij, valla dievnára diehtin, gudi tjátjev lidjin goajvvum.</verse>
          <verse number="10" De irggev gåhtjoj boahtet ja javlaj: ”Gájka iehtjáda vuostak buorre vijnav vaddi ja nievrebuv gå guosse li vuoladuvvamin. Valla dån le buorre vijnav gitta dán rádjáj vuorkudam.”</verse>
          <verse number="11" Dáv vuostasj merkav Jesus Kanan, Galilean, dagáj. Dajna vuogijn herlukvuodas bigodij ja suv åhpadisålmmå sunji jáhkkin.</verse>
          <verse number="12" Dan maŋŋel vuollánij Kafarnaumij iednijnis, vieljajis ja åhpadisålmmåjis ja dåppe muhtem biejvev årrun.</verse>
        </section>
        <section title="Jesus rájnni tiemmpelav" 
          <verse number="13" Juvdáj bässásjbase lahkanahtjin ja Jesus Jerusalemij badjánij.</verse>
          <verse number="14" Tiemmpelin iejvvij sijájt gudi vuovsájt, sávtsajt ja duvvojt lidjin vuobddemin ja biedniklånudiddjijt danna tjåhkkåhime.</verse>
          <verse number="15" Báddebiehkijs de svitjov dagáj ja vuodjelij gájkajt tiemmpelis aktan sávtsaj ja vuovsáj. Lånudiddjij biednigijt hájij ja sijá bievdijt gåmodij.</verse>
          <verse number="16" Ja duvvovuobddijda javlaj: ”Gájddit dáj! Allit Áhtjám viesov oasesbájkken dagá.”</verse>
          <verse number="17" Ja suv åhpadisålmmå mujttájin tjáleduvvam le: Buolle hárdesvuohta duv viessuj muv håhkkit.</verse>
          <verse number="18" Juvdá de sunji javllin: ”Majt merkajt midjij vuoseda, guhti náv dagá?”</verse>
          <verse number="19" Jesus vásstedij: ”Gajkkut dáv tiemmpelav, de gålmån biejven dav vas tsieggiv.”</verse>
          <verse number="20" Juvdá javllin: ”Dát tiempel le nielljalåkgudán jagen tsieggiduvvam ja dån le dav gålmån biejven tsieggitjit!”</verse>
          <verse number="21" Valla sån ietjas rubmaha tiemmpela birra hålaj.</verse>
          <verse number="22" Maŋŋel gå jábbmegij lussta tjuodtjelij de åhpadisålmmå mujttájin suv nåv hållam, ja sij jáhkkin tjálugij ja Jesusis hållam báhkuj.</verse>
          <verse number="23" Gå bässátjijt lij Jerusalemin, de ålos suv nammaj jáhkkegåhtin gå vuojnnin merkajt majt dagáj.</verse>
          <verse number="24" Valla Jesus iesj ittjij sidjij åskelda, dajna gå dåbdåj sijájt gájkajt</verse>
          <verse number="25" ja ittjij avtak vihtanasstemav almatja birra dárbaha. Ietjastis diedij mij almatjin lij.</verse>
        </section>
      </chapter>
      <chapter title="3. kap." 
        <section title="Jesus ja Nikodemos" 
          <verse number="1" Fariseaj siegen lij ålmåj gen namma lij Nikodemos, juvdáj rádehärrájs akta.</verse>
          <verse number="2" Sån bådij Jesusa lusi iján ja javlaj: ”Rábbi, mij diehtep duv Jubmelis åhpadiddjen rájaduvvam. Aktak ij duv láhkáj máhte dakkir merkajt dahkat jus Jubmel suv lunna ij le.”</verse>
          <verse number="3" Jesus vásstedij; ”Sáddnán dunji javlav: guhti ij ådåsis riegáda, ij Jubmela rijkav besa vuojnnet.”</verse>
          <verse number="4" Nikodemos vásstedij: ”Gåktus aktak máhttá riegádit gå le vuoras? Ij gåjt máhtitja iednehäggaj vaden máhttsat ja nuppádis riegádit?”</verse>
          <verse number="5" Jesus vásstedij: ”Sáddnán dunji javlav: guhti tjátjes ja Vuojŋŋanisás ij riegáda, Jubmela rijkkaj ij besa.</verse>
          <verse number="6" Mij oattjes le riegádam le oadtje, ja mij Vuojŋŋanisás le riegádam le vuojŋŋanis.</verse>
          <verse number="7" Ale oavdduha gå javlliv dij vierttibihtit ådåsis riegádit.</verse>
          <verse number="8" Biegga båssu gåsi sihtá ja gulá dav båssomin, valla i diede goabbelis bieggá, i ga diede goabbelij. Návti le juohkkahattjaj guhti Vuojŋŋanisás le riegádam.”</verse>
          <verse number="9" Nikodemos gatjádij: ”Gåktus dát le máhttelis?”</verse>
          <verse number="10" Jesus vásstedij: ”Dån le Israela åhpadiddje ja dav i dádjada!</verse>
          <verse number="11" Sáddnán dunji javlav: Mij sárnnedip majt diehtep ja vihtanasstep dan birra majt lip vuojnnám, valla dij ehpit mijá vihtanusáv duosto.</verse>
          <verse number="12" Jus ehpit jáhke gå ednama ássjij birra hålav, gåktus de buktebihtit jáhkket, gå almenássjij birra hålav?</verse>
          <verse number="13" Ietjá ij le almmáj badjánam gå sån guhti almes le luojttádam: Almatjabárnne.</verse>
          <verse number="14" Gåktu Moses gärmmahav åjdåmiehtsen bajedij, nåvti viertti Almatjabárnne bajeduvvat,</verse>
          <verse number="15" vaj juohkkahasj guhti sunji jáhkká ihkeven iellemav oadtju.</verse>
          <verse number="16" Dajna gå Jubmel väráldav iehtsij vattij ájnna Bárnes, vaj juohkkahasj guhti sunji jáhkká ij håhkkåna, ájnat ihkeven iellemav oadtju.</verse>
          <verse number="17" Jubmel ittjij Bárnes väráldij rája duobbmitjit, ájnat suv baktu väráldav gájutjit.</verse>
          <verse number="18" Guhti sunji jáhkká ij duobbmidalá, valla guhti ij jáhke le juo duobbmidallam dan diehti gå ittjij Jubmela ájnna Bárne nammaj jáhke.</verse>
          <verse number="19" Ja dát le duobbmo: Gå tjuovgga väráldij bådij, de almatja sjievnnjedav tjuovgas ienebut iehttsin, danen gå sijá bargo lidjin bahá.</verse>
          <verse number="20" Guhti baháv dahká tjuovgav vasjot ja tjuovggaj ij boade, vaj suv dago e lulu bihkusit.</verse>
          <verse number="21" Valla guhti sáddnáv dahká tjuovggaj boahtá vaj bihkus suv dago li Jubmela sidoda milta.”</verse>
        </section>
        <section title="Johannes gástadiddje maŋemus vihtanus" 
          <verse number="22" Dan maŋŋel Jesus åhpadisålmmåjis Judeaj vuolgij. Dåppe lij sijáj aktan muhtem ájgev ja gástadij.</verse>
          <verse number="23" Johannes aj gástadij Ainonin, Salima lahka, gånnå lij edna tjáhtje ja gåsi almatja båhtin gástaduvátjit.</verse>
          <verse number="24" Johannes ham ájn ij lim fáŋŋgagoahtáj bálkestuvvam.</verse>
          <verse number="25" Soabmása Johannesa åhpadisålmmåjs muhtem juvdáj rájnnanimdábij birra rijddalahtjin.</verse>
          <verse number="26" De mannin Johannesa lusi ja javllin: ”Rábbi, guhti dujna lij Jordanäno nuppen bielen ja gen birra vihtanassti, gástat dal iesj, ja gájka suv lusi båhti”.</verse>
          <verse number="27" Johannes vásstedij: ”Almasj ij oattjo majdik mij almes ij vatteduvá.</verse>
          <verse number="28" Ietja máhttebihtit vihtanasstet mån javlliv: ’Iv le Messias ájnat lev suv åvdån rájaduvvam.’</verse>
          <verse number="29" Irgge le sån gänna le moarsse. Irgge ráddna suv gulldalime ávvudallá irgge jiednaj. Dat ávvo le dal ållåsit sjaddam muv.</verse>
          <verse number="30" Sån galggá stuorrot ja mån unnot.”</verse>
          <verse number="31" Guhti baddjet boahtá, le gájkaj badjel. Guhti ednamis boahtá, ednamij gullu ja ednamis hoallá. Guhti almes boahtá</verse>
          <verse number="32" vihtanasstá mav le vuojnnám ja gullam, ja aktak ij suv vihtanusáv duosto.</verse>
          <verse number="33" Guhti suv vihtanusáv duosstu, duodas dajna Jubmel sáddnáv sárnnu.</verse>
          <verse number="34" Dajna gå Jubmelis rájaduvvam Jubmela bágojt sárnnu; Jubmel Vuojŋŋanisáv váni miehttik vaddá.</verse>
          <verse number="35" Áhttje Bárnes ähttsá ja suv giehtaj le gájkka vaddám.</verse>
          <verse number="36" Guhti Bárnnáj jáhkká sujna le ihkeven iellem. Valla guhti vuornnu Bárnnáj jáhkkemis, ij besa iellemav vuojnnet, ájnat Jubmela moarre sunji báhtsá.</verse>
        </section>
      </chapter>
      <chapter title="4. kap." 
        <section title="Jesus ja samarak nissun" 
          <verse number="1" Jesus árvvedij farisea lidjin gullam sån Johannesis ålop åhpadisålmmåjt giesij ja ålobuv gástadij</verse>
          <verse number="2" Jesus val ittjij iesj gástada ájnat suv åhpadisålmmå</verse>
          <verse number="3" ja de vaden Judeas Galileaj vuolgij.</verse>
          <verse number="4" Vierttij Samaria milta mannat</verse>
          <verse number="5" ja bådij stádaj gåhtjoduvvam Sykarin, ij mälggadin ednamis mav Jakob bárnnásis Josefij vattij.</verse>
          <verse number="6" Danna lij Jakoba tjáhtjeruddne. Jesus vádtsemis vájbbam rudne guorraj tjåhkkidij. Biejvveguovddel lij.</verse>
          <verse number="7" Soames samarak nissun bådij tjátjev viettjatjit. Jesus sunji hålaj: ”Vatte munji juhkat!”</verse>
          <verse number="8" Åhpadisålmmå vuojn lidjin stádaj vuolggám biebmojt oastátjit.</verse>
          <verse number="9" Nissun javlaj: ”Gåktus dån, guhti le juvdá, mujsta máhtá tjátjev ánodit? Mån ham lev samarak nissun.” (Juvdá e samaragij sidá säbrástallat).</verse>
          <verse number="10" Jesus vásstedij: ”Jus dån lulu dåbddåt Jubmela vattáldagájt ja suv guhti dunji hoallá: Vatte munji juhkat, de sujsta lulu ádnot ja dunji luluj ielle tjátjev vaddet.”</verse>
          <verse number="11" Nissun javlaj: ”Härrá, dujna ij le goajvvomlihtte ja ruddne le tjiegŋal. Gåsstå de ielle tjátjev váldá?</verse>
          <verse number="12" I gåjt dal littja stuoráp mijá áhtjes Jakobis, guhti rudnev vattij ja iesj dassta bárnijis ja elujnis jugáj.”</verse>
          <verse number="13" Jesus vásstedij: ”Guhti dát tjátjes juhká vas gåjkkågoahtá.</verse>
          <verse number="14" Valla guhti muv vaddem tjátjes juhká, ij goassak gåjkkågoade. Muv vaddem tjáhtje sunji gålgge ádjagin sjaddá ja ihkeven iellemav vaddá.”</verse>
          <verse number="15" Nissun sunji javlaj: ”Härrá, vatte munji dat tjátjes, vaj iv goassak dárbaha gåjkkåt ja diehki boahtet tjátjev viettjatjit.”</verse>
          <verse number="16" Jesus hålaj: ”Maná ålmmåt viettjatjit!”</verse>
          <verse number="17" Nissun vásstedij: ”Ij le mujna ålmåj.” Jesus hålaj: ”Duolla dån javla, dujna ij le ålmåj.</verse>
          <verse number="18" Vihtta ålmmå dujna lidjin ja dát maŋemus ij le duv. Sáddnáv galla hålli.”</verse>
          <verse number="19" Nissun vásstedij: ”Härrá, profehtan duv vuojnáv.</verse>
          <verse number="20" Mijá ájttega li Jubmelij dán váren råhkådallam, valla dij javllabihtit Jerusalemav bájkken gånnå råhkådallat.”</verse>
          <verse number="21" Jesus vásstedij: ”Jáhke munji, nissun. Ájgge boahtá gå ehpit dán váren jalik Jerusalemin Áhttjáj råhkådalá.</verse>
          <verse number="22" Råhkådallabihtit mav ehpit dåbdå. Mij råhkådallap mav dåbddåp, dan diehti gå lånestibme juvdájs boahtá.</verse>
          <verse number="23" Valla ájgge boahtá, ja le dal juo, gå gájkka duohta råhkådalle Áhtjev vuojŋŋanisán ja sádnesvuodan råhkådalli. Dakkir råhkådallijt Áhttje sihtá.</verse>
          <verse number="24" Jubmel le vuojŋŋanis ja suv råhkådalle vierttiji vuojŋŋanisán ja sádnesvuodan råhkådallat.”</verse>
          <verse number="25" Nissun javlaj: ”Diedáv Messiasav boahtemin” - Messias merkaj Vuojdaduvvam - ”ja gå boahtá, de gájkka midjij bigot.”</verse>
          <verse number="26" Jesus sunji hålaj: ”Mån lev sån, dunji hållamin.”</verse>
          <verse number="27" Daŋga båttå åhpadisålmmå båhtin. Sij alvaduvvin gå lij nissunijn ságastime, valla aktak ittjij gatjáda manen ja majt sunji hålaj.</verse>
          <verse number="28" Nissun de tjáhtjelihtes guodij, manáj stádaj ja almatjijda hålaj:</verse>
          <verse number="29" ”Båhtit gehtjatjit ålmmåv guhti munji giehtoj gájkka majt lev dahkam. Ihkap sån le Messias?”</verse>
          <verse number="30" Sij vuolggin de suv åtson.</verse>
          <verse number="31" Dan båttå åhpadisålmmå sunji javllin: ”Rábbi, boade båråtjit!”</verse>
          <verse number="32" Vásstedij: ”Mujna le biebbmo, mav ehpit diede.”</verse>
          <verse number="33" Åhpadisålmmå de gaskasa javllin: ”Le gus aktak sunji biebmov buktám?”</verse>
          <verse number="34" Jesus hålaj: ”Muv biebbmo le suv sidodav dahkat ja suv dagojt ållidit, guhti le muv rádjam.</verse>
          <verse number="35" Dij javllabihtit: Niellja máno li ájn tjuohppamij. Valla didjij javlav: Bajedihtit tjalmijt ja gähttjit bäldojt juo tjuohppammudduj vielgudam.</verse>
          <verse number="36" Tjuohppe bálkás oadtju ja sájov ihkeven iellemij vuorkki, vaj sáddjijiddje ja tjuohppe aktan bessaba ávvudallat.</verse>
          <verse number="37" Dat báhko le duohta, nubbe sáddji ja nubbe vas tjuohppá.</verse>
          <verse number="38" Lev dijáv tjuohpatjit rádjam dåhku gånnå ejda dárbaha barggat. Iehtjáda li barggam ja dij bálkáv oadtjobihtit sijá bargo åvdås.”</verse>
          <verse number="39" Ålos Samaria stádas lidjin nissuna duodastusá maŋŋela Jesusij jáhkkegoahtám: ”Sån le munji giehttum gájkka majt lev dahkam.”</verse>
          <verse number="40" Gå samaraga suv lusi båhtin, de gåhttjun sijá lusi ganudit ja guokta biejve dåppe åroj.</verse>
          <verse number="41" Vil ålobu jáhkkegåhtin gå suv bágojt gullin,</verse>
          <verse number="42" ja nissunij javllin: ”Ep dasti dåssjå duv bágoj diehti jáhke. Ietja lip dal suv gullam ja diehtep suv ajtu värálda lånestiddjen.”</verse>
        </section>
        <section title="Jesus ámmátålmmå bárnev buoret" 
          <verse number="43" Dan guovte biejve maŋŋela Jesus Galileaj vuolgij.</verse>
          <verse number="44" Iesj lij duodastam ietjas årrombájken profehtan ij le árvvo.</verse>
          <verse number="45" Galilean suv buoret duosstun dan diehti gå galileaga aj lidjin Jerusalemin basseájgij vuojnnám gájkka majt danna dagáj.</verse>
          <verse number="46" Máhtsaj Kanaj, Galileaj, gånnå tjátjev lij vijnnan dahkam. Kafarnaumin lij gånågisá ámmátålmmån skihpa bárnne.</verse>
          <verse number="47" Gå gulláj Jesusav Judeas vuolggám ja Galilean lij dal, de vuolgij suv åtson ja gåhtjoj Kafarnaumij tjuovvot sujsta bárnev buoredittjat, guhti lij jábmemin.</verse>
          <verse number="48" Jesus sunji hålaj: ”Jus ehpit merkajt ja oavdojt vuojne, de ehpit jáhke.”</verse>
          <verse number="49" Ámmátålmåj javlaj: ”Härrá, båhtu då dån åvddål gå bárnnám jábmá.”</verse>
          <verse number="50" Jesus vásstedij: ”Maná sijddasit, bárnnát viessu.” Ålmåj Jesusij jáhkij ja manáj.</verse>
          <verse number="51" Máhtsadijn dievnára suv duosstun ja diededin bárnes viessomin.</verse>
          <verse number="52" Gatjádij gallen lij buorránam ja sij vásstedin: ”Iektu, giehttjit tijma bájken dávdda suv luojtij.”</verse>
          <verse number="53" Áhttjes árvvedij buorránij daj muttoj gå Jesus sunji javlaj: ”Bárnnát viessu”, ja iesj de jáhkkuj aktan fuolkijnis bådij.</verse>
          <verse number="54" Dáv nuppev merkav Jesus dagáj gå Judeas Galileaj lij boahtám.</verse>
        </section>
      </chapter>
      <chapter title="5. kap." 
        <section title="Skihpa ålmåj Betesdan buorrán" 
          <verse number="1" Dan maŋŋel lidjin juvdáj base ja Jesus Jerusalemij manáj.</verse>
          <verse number="2" Sávttsauvsa guoran Jerusalemin le lávgudahka hebrea namájn Betesda. Danna li vihtta tjuolldahálla,</verse>
          <verse number="3" gånnå ållo skihppe, tjalmedime, gállnasa ja skiermá vellahin.</verse>
          <verse number="4" [Sij vuorddin dilmajt tjátjen, dajna gå Härrá ieŋŋgil duolloj dálloj tjáhtjáj luojttádij ja dilmmadij. Guhti de vuostak tjáhtjáj lávkkij maŋŋel gå lij dilmmadam, väddjáj vájk mat dávdas.]</verse>
          <verse number="5" Danna lij ålmåj gålmmålåkgáktsa jage skihpam.</verse>
          <verse number="6" Jesus vuojnij suv danna vellahime ja guláj suv guhkev skihpam. Gatjádij de sujsta: ”Sidá gus buorránit?”</verse>
          <verse number="7" Skihppe vásstedij: ”Härrá, mujna ij le viehkke tjáhtjáj bessat dalloj gå dilmmá. Gå dåhku bessagoadáv, de soames muv åvddålij háhppit.”</verse>
          <verse number="8" Jesus sunji hålaj: ”Tjuodtjela, válde látjut ja maná!”</verse>
          <verse number="9" Dalága ålmåj buorránij, váldij látjos ja manáj. Valla sábbát lij</verse>
          <verse number="10" ja juvdá sunji javllin: ”Uddni le sábbát. Dån i látjut oattjo guoddet.”</verse>
          <verse number="11" Ålmåj vásstedij: ”Guhti muv buoredij gåhtjoj muv látjum válldet ja mannat.”</verse>
          <verse number="12" Sij de gatjádin: ”Guhtis gåhtjoj látjut válldet ja mannat?”</verse>
          <verse number="13" Ålmåj ittjij diede guhti suv buoredij, dan diehti gå Jesus lij juo dassta mannam, gå nåv ålos dasi lidjin tjåhkanam.</verse>
          <verse number="14" Maŋŋela Jesus suv tiemmpelin gávnaj ja sunji hålaj: ”Dån le buorránam. Ale dasti suddoda, vaj ij mige baháp dunji sjatta”.</verse>
          <verse number="15" Ålmåj de manáj juvdájda giehtutjit Jesus lij suv buoredam.</verse>
          <verse number="16" Juvdá Jesusav doarrádallagåhtin, danen gå lij dájt sábbádin dahkam.</verse>
          <verse number="17" Valla sidjij hålaj: ”Áhttjám ájn le barggamin ja dan diehti mån aj lev barggamin.”</verse>
          <verse number="18" De juvdá ájn vil ienebut viggagåhtin suv gåddet, dajna gå ittjij dåssjå val sábbádav doaje, ájnat Jubmelav áhttjen gåhtjoj ja Jubmela lágátjin ietjas dagáj.</verse>
        </section>
        <section title="Mav Áhttjes dahká, Bárnnes aj dahká" 
          <verse number="19" Jesus sidjij jårgijdij javla: ”Sáddnán hålav: Bárnnes ij buvte ietjastis mavga dahkat, ájnat Bárnnes dahká dåssjå mav vuojnná Áhtjes dahkamin. Mav Áhttjes dahka, Bárnnes aj dahká.</verse>
          <verse number="20" Áhttje Bárnes ähttsá ja sunji vuoset gájkka mav iesj dahká ja ájn stuoráp dagojt ájggu sunji vuosedit, vaj dij oavdduhahtjabihtit.</verse>
          <verse number="21" Gåktu Áhttjes jábbmegijt båktå ja iellemav vaddá, nåv Bárnnes aj iellemav vaddá gesi sihtá.</verse>
          <verse number="22" Ja Áhttjes avtak ij duobbmi ájnat duobbmimfámov le Bárnnásis vaddám,</verse>
          <verse number="23" vaj gájka lulun Bárnev guddnedit, nåv gåk Áhtjev guddnedi. Guhti Bárnev ij guddneda, ij Áhtjev ga guddneda, guhti suv le rádjam.</verse>
          <verse number="24" Sáddnán javlav didjij; guhti muv bágov gullá ja sunji jáhkká guhti muv le rádjam, sujna le ihkeven iellem. Sån duobbmuj ij boade, ájnat le juo jábmemis iellemij mannam.</verse>
          <verse number="25" Sáddnán didjij javlav; ájgge boahtá, ja le juo, gå jábbmega Jubmela Bárne jienav gulli ja gudi dav gulli älláji.</verse>
          <verse number="26" Gåktu Áhtjen ietjanis le iellem, nåv le Bárnnáj aj iellemav vaddám,</verse>
          <verse number="27" ja sunji le duobbmimfámov vaddám, dan diehti gå le Almatjabárnne.</verse>
          <verse number="28" Allit dáv imájdalá. Ájgge boahtá gå hávdijn gájka suv jienav gulli,</verse>
          <verse number="29" ja tjuodtjeli; gudi li buorijt dahkam tjuodtjeli iellemij ja gudi li bahájt dahkam tjuodtjeli duobbmuj.</verse>
          <verse number="30" Ietjastam iv buvte majdik dahkat: gåktu guláv nåvti duobbmiv ja muv duobbmo le duolla, danen gå iehtjam sidodav iv tjuovo, ájnat suv guhti muv le rádjam.</verse>
        </section>
        <section title="Vihtanus ij duostoduvá" 
          <verse number="31" Jus iehtjam birra vihtanastáv, de muv vihtanus ij le duohta.</verse>
          <verse number="32" Valla soames ietjá muv birra vihtanasstá ja diedáv suv vihtanusáv muv birra duohtan.</verse>
          <verse number="33" Dij Johannesij ságav rájajda ja sån le sádnesvuodav vihtanasstám.</verse>
          <verse number="34" Avtak almatjis iv vihtanusáv iehtjam birra sidá, valla dáv giehtov didjij gádjusibmen.</verse>
          <verse number="35" Johannes lij buolle ja bájtte tjuovgga ja oanegis ájgev suv tjuovgan ávvudalájda.</verse>
          <verse number="36" Valla stuoráp vihtanusáv lev oadtjum gå mav Johannes vattij. Danen gå dago, majt Áhttje le vaddám ållidittjat, jur da majt dagáv, vihtanassti Áhtjev muv rádjam.</verse>
          <verse number="37" Ja Áhttje guhti muv le rádjam, le iesj vihtanasstám muv birra. Valla suv jienav ehpit goassak le gullam, ehpit ga suv ietjas vuojnnám,</verse>
          <verse number="38" ja suv bágo älle dijá lunna bissomin, gå ehpit jáhke sunji gev le rádjam.</verse>
          <verse number="39" Tjálugijt guoradallabihtit, gå doajvvobihtit dajt buktet ihkeven iellemav vaddet. Daha vihtanassti muv birra,</verse>
          <verse number="40" valla dij ehpit muv lusi sidá boahtet iellemav åttjutjit.</verse>
          <verse number="41" Iv almatjijs gudnev lágeda,</verse>
          <verse number="42" valla lev dåbddåm diján ij le gieresvuohta Jubmelij.</verse>
          <verse number="43" Mån lev Áhtjám namán boahtám ja dij ehpit muv duosto. Valla jus soames ietjas namán boahtá, de suv duosstobihtit.</verse>
          <verse number="44" Gåktus jáhkket buktebihtit, gudi gudnev nubbe nuppes åhtsåbihtit ja ehpit ájnna Jubmela lunna åtså?</verse>
          <verse number="45" Allit jáhke dijáv ájgov Áhtje åvdån guoddalit. Guhti dijáv guoddal le Moses gesi dij dårvustallabihtit.</verse>
          <verse number="46" Jus Mosesij lulujda jáhkket, de munji aj lulujda jáhkket dan diehti gå sån le muv birra tjállám.</verse>
          <verse number="47" Valla jus ehpit suv tjállagijda jáhke, gåktus de muv bágojda jáhkket buktebihtit?”</verse>
        </section>
      </chapter>
      <chapter title="6. kap." 
        <section title="Biebbmo vihttatuvsánij" 
          <verse number="1" De Jesus Galileajávre jali Tiberiasjávre nuppe bälláj manáj.</verse>
          <verse number="2" Ålos tjuovvolin, dajna gå vuojnnin merkajt majt dagáj gå skihppijt buoredij.</verse>
          <verse number="3" Jesus várráj manáj ja åhpadisålmmåjis dasi tjåhkkidij.</verse>
          <verse number="4" Bässátja, juvdáj base, lidjin lahka.</verse>
          <verse number="5" Gå Jesus gehtjastij ja vuojnij ållo almatjav suv lusi boahtemin, de Filipposij javlaj: ”Gåsstå lájbev oasstet vaj gájka oadtju juojddá bårråt?”</verse>
          <verse number="6" Dav javlaj Filipposav gähttjalittjat. Iesj galla diedij mav dahkat.</verse>
          <verse number="7" Filippos vásstedij: ”Guoktatjuodet denáras ij åbbånis bähkátjav gesisik oattjo.”</verse>
          <verse number="8" Åhpadisålmmåjs akta, Simon Petrusa viellja Andreas, javlaj:</verse>
          <verse number="9" ”Dála le bárnne gänna li vihtta gårnnelájbátja ja guokta guolátja.</verse>
          <verse number="10" Valla ma li da náv ållusijda?” Jesus vásstedij: ”Tjåhkkidisá almatja.” Rássás sadje lij gåsi ålmmåjs vihttatuvsána bájkke tjåhkkidij.</verse>
          <verse number="11" Jesus lájbijt váldij, Jubmelav gijtij ja juogadij dajt sidjij ja nåvti aj guolátjijt, ja oadtjun man ednagav sihtin.</verse>
          <verse number="12" Gå gallánam lidjin, de åhpadisålmmåjda javlaj: ”Tjoahkkijihtit bátsidisájt vaj mige ij dåssjåj maná.”</verse>
          <verse number="13" Tjoahkkijin dajt ja dievddin lågenanguokta vieddegáre bähkátjijs vidát gårnnelájbes báhtsám bårråma maŋŋel.</verse>
          <verse number="14" Gå almatja vuojnnin makkir merkav lij dahkam, de javllin: ”Sån galla le Profehta, guhti diehki väráldij lij boadátjit.”</verse>
          <verse number="15" Valla Jesus, árvvedime nákkujn ájggun suv gånågissan dahkat, máhtsaj vat aktu allasis várráj.</verse>
        </section>
        <section title="Jesus vádtsá tjátje nanna" 
          <verse number="16" Gå iehkeduváj, de åhpadisålmmå jávrregáddáj mannin,</verse>
          <verse number="17" vadnasij lávkkijin ja jávre nuppe bälláj, Kafarnaumij, vuolggin. Sjevnjudam lij juo, ja Jesus ij lim ájn sijá lusi boahtám.</verse>
          <verse number="18" Garra biekkav ja bárojt dagáj.</verse>
          <verse number="19" Lahkke mijlav suhkam, de ájttsin Jesusav váttse boahtemin tjátje nanna. Vadnasij lahkanij, ja åhpadisålmmå ballájin,</verse>
          <verse number="20" valla sidjij javlaj: ”Allit mujsta balá.”</verse>
          <verse number="21" Sihtin de suv vadnasa sisi ja dalága jåvsådin jávrregáddáj gåsi mannamin.</verse>
        </section>
        <section title="Iellema lájbbe" 
          <verse number="22" Álmmuk, maŋep biejve világa jávre nuppen bielen, lij val avtav vadnasav vuojnnám, ja Jesus ij lim åhpadisålmmåjis dav tjuovvum. Suv dabdá lidjin vuolggám.</verse>
          <verse number="23" Valla ietjá vadnasa Tiberiasas båhtin ja goarrijin dan lahkusij gånnå lájbev lidjin Härrá gijtulvisråhkålvisá maŋŋela bårråm.</verse>
          <verse number="24" Gå almatja dal ielvvin Jesus ij lim danna, ällim ga suv åhpadisålmmå, de vaden jávrrek vuolggin Kafarnaumij Jesusa åtson.</verse>
          <verse number="25" Gávnnin suv danna jávre nuppen bielen ja sujsta gatjádin: ”Rábbi, goassas diehki båhti?”</verse>
          <verse number="26" Jesus vásstedij: ”Sáddnán didjij javlav: Ehpit muv åhtsåla dan diehti gå merkajt lihpit vuojnnám, ájnat danen gå lájbes gallánibmáj båråjda.</verse>
          <verse number="27" Allit barga biebmo åvdås mij dåssjån, ájnat dan åvdås mij ihkeven iellemav vaddá ja mav Almatjabárnne didjij vaddá. Dan diehti gå Áhttje, Jubmel iesj, le suv sinidahttám.”</verse>
          <verse number="28" Sij de gatjádin: ”Majt dahkat vaj Jubmela dagojt barggap?”</verse>
          <verse number="29" Jesus vásstedij: ”Jubmela dahko le jáhkket sunji gev sån le rádjam.”</verse>
          <verse number="30" Sij javllin: ”Makkir merkav de dagá, vaj vuojnnep ja dunji jáhkkep? Majdes buvtá dahkat?</verse>
          <verse number="31" Mijá ájttega mánnáv åjdåmiehtsen bårrin, nåvti gåktu tjáleduvvam le: Lájbev almes vattij sidjij bårrusin.”</verse>
          <verse number="32" Jesus vásstedij: ”Sáddnán didjij javlav: Moses ittjij didjij lájbev almes vatte, valla Áhttjám vaddá duohta lájbev almes.</verse>
          <verse number="33" Jubmela lájbbe almes boahtá ja väráldij iellemav vaddá.”</verse>
          <verse number="34" Sujsta de vájnnodin: ”Härrá, vatte midjij agev dat lájbes.”</verse>
          <verse number="35" Jesus vásstedij: ”Mån lev iellema lájbbe. Guhti muv lusi boahtá ij goassak nälgo ja guhti munji jáhkká ij goassak gåjkå.</verse>
          <verse number="36" Valla gåktu didjij javlliv: dij lihpit muv vuojnnám ja ehpit daŋgas diehti jáhke.</verse>
          <verse number="37" Gájka gejt Áhttje munji vaddá, båhti muv lusi. Ja guhti muv lusi boahtá, iv hilgo.</verse>
          <verse number="38" Mån iv le almes boahtám iehtjam sidodav dagátjit ájnat suv guhti muv le rádjam.</verse>
          <verse number="39" Ja dát le suv sidot guhti muv le rádjam: iv galga láhppet sijájs avtak gejt munji le vaddám, ájnat maŋemus biejve sijáv tjuodtjelahttet.</verse>
          <verse number="40" Dát le Áhtjám sidot: gájka gudi Bárnev vuojnni ja sunji jáhkki oadtju ihkeven iellemav. Ja sijáv maŋemus biejve tjuodtjelahtáv.”</verse>
          <verse number="41" Juvdá murkestin dan diehti gå Jesus lij javllam: ”Mån lev lájbbe almes boahtám.”</verse>
          <verse number="42" Javllin: ”Ij gus sådnå le Jesus, Josefa bárnne? Mij ham áhtjes ja iednes dåbddåp. Gåktus de máhttá javllat sån almes bådij?”</verse>
          <verse number="43" Jesus vásstedij: ”Allit murkesta.</verse>
          <verse number="44" Aktak ij máhte muv lusi boahtet, jus Áhttje guhti muv le rádjam, suv ij giese, ja mån de suv maŋemus biejve tjuodtjelahtáv.</verse>
          <verse number="45" Profehtajs le tjáleduvvam: Jubmela åhpadisålmmån gájka sjaddi. Juohkkahasj guhti Áhtjev gulldal ja sujsta oahppá, muv lusi boahtá.</verse>
          <verse number="46" Valla aktak ij le Áhtjev vuojnnám ietján gå Jubmelis rájaduvvam; sån le Áhtjev vuojnnám.</verse>
          <verse number="47" Sáddnán didjij javlav: Guhti jáhkká, sujna le ihkeven iellem.</verse>
          <verse number="48" Mån lev iellema lájbbe.</verse>
          <verse number="49" Dijá ájttega mánnáv åjdåmiehtsen bårrin ja jábmin.</verse>
          <verse number="50" Valla lájbbe almes boahtá, ja guhti dassta bårrå ij jáme.</verse>
          <verse number="51" Mån lev ielle lájbbe, almes boahtám. Guhti dat lájbes bårrå, sujna le ihkeven iellem. Lájbev mav vattáv le muv rumáj. Värálda iellema åvdås dav vattáv.”</verse>
          <verse number="52" Juvdá de gaskanisá rijddalahtjin gåktu máhtij ietjas rubmahav bårrusin vaddet.</verse>
          <verse number="53" Jesus vásstedij: ”Sáddnán didjij javlav: jus ehpit Almatjabárne rubmahav bårå ja suv varáv jugá, de diján ij le iellem.</verse>
          <verse number="54" Ihkeven iellem le sujna, guhti muv rubmahav bårrå ja muv varáv juhká, ja maŋemus biejve suv tjuodtjelahtáv,</verse>
          <verse number="55" dajna gå muv rumáj le duohta båros ja muv varra duohta jugos.</verse>
          <verse number="56" Guhti muv rubmahav bårrå ja muv varáv juhká bissu mujna ja mån sujna.</verse>
          <verse number="57" Gåktu ielle Áhttje muv le rádjam, ja mån Áhtje baktu viesov, nåvti aj sån muv baktu viessu, guhti muv bårrå.</verse>
          <verse number="58" Dát le lájbbe almes boahtám, ietjá lájbbe gå mav ájttega bårrin. Sij jábmin, valla guhti dáv lájbev bårrå ihkeven ájggáj viessu.”</verse>
          <verse number="59" Dav javlaj Kafarnauma synagogan åhpadime.</verse>
        </section>
        <section title="Åhpadisålmmå murkesti Jesusa bágoj diehti" 
          <verse number="60" Suv hålav gullam, moattes åhpadisålmmåjs javllin: ”Garra hålla! Guhtis gillá suv gulldalit?”</verse>
          <verse number="61" Jesus dalága árvvedij åhpadisålmmå suv bágojda murkestin ja sidjij javlaj: ”Bahán gus dáv válldebihtit?</verse>
          <verse number="62" Gåktus de jus Almatjabárnev vuojnnebihtit dåhku badjánime gånnå åvddåla lij?</verse>
          <verse number="63" Vuojŋŋanis iellemav vaddá, oattjes ij le mige ávkijt. Didjij håladuvvam bágo li vuojŋŋanis ja iellem.</verse>
          <verse number="64" Valla dijás soabmása e jáhke.” Jesus juo álgos diedij gudi sunji ettjin jáhke ja guhti suv lij bähtátjit.</verse>
          <verse number="65" Ja lasedij: ”Danen didjij javlliv, aktak ij máhte muv lusi boahtet jus Áhttje ij miededa.”</verse>
          <verse number="66" Moattes åhpadisålmmåjs de vuolggin ja ettjin dasti sidá suv tjuovudit.</verse>
          <verse number="67" Jesus lågenanguoktásis gatjádij: ”Ehpit gåjt dal dij aj littja vuolgátjit?”</verse>
          <verse number="68" Simon Petrus vásstedij: ”Härrá, gen lusi de lulujma vuolgget? Dujna le ihkeven iellema báhko,</verse>
          <verse number="69" Jubmela ájllisin duv jáhkkep ja diehtep.”</verse>
          <verse number="70" Jesus javlaj: ”Iv gus iesj le dijáv lågenanguoktásav válljim? Ja daŋgas diehti dijás akta le bärggal.”</verse>
          <verse number="71" Hålaj dav Judasa, Simon Iskariota bárne, birra danen gå sån lij suv bähtátjit, ja sån lij lågenanguoktásis akta.</verse>
        </section>
      </chapter>
      <chapter title="7. kap." 
        <section title="Jerusalemin lasstagoahtebase" 
          <verse number="1" Dan maŋŋela Jesus Galilean vájaldij. Judean ittjij sidá vájaldit dan diehti gå juvdá suv viggin gåddet.</verse>
          <verse number="2" Juvdáj lasstagoahtebase lahkanahtjin.</verse>
          <verse number="3" Suv vielja de sunji javllin: ”Ale dási ganuga, maná Judeaj vaj duv åhpadisålmmå aj duv dagojt bessi vuojnnet.</verse>
          <verse number="4" Aktak ij majdik tjiehkusin dagá jus sihtá dåbddusin sjaddat. Jus dakkir dagojt buvtá dahkat, vuoseda de ietjat väráldij.”</verse>
          <verse number="5" Ettjin ga suv vielja sunji jáhke.</verse>
          <verse number="6" Valla Jesus sidjij javlaj: ”Muv ájgge ij le ájn ållånam, valla didjij le agev sjiehtes ájgge.</verse>
          <verse number="7" Värált ij dijáv máhte vasjodit, valla muv vasjot danen gå duodastav dan dagojt bahán.</verse>
          <verse number="8" Mannit dij dal basijda. Iv mån dán bále vuolge, muv ájgge ij le ájn ållånam.”</verse>
          <verse number="9" Ja iesj de Galileaj bátsij.</verse>
          <verse number="10" Valla gå suv vielja lidjin basijda vuolggám, de sån aj vuolgij, ij bihko ájnat suolev.</verse>
          <verse number="11" Juvdá suv basseájge åhtsin, ja ussjolin gånnå lij.</verse>
          <verse number="12" Sága suv birra álmmuga siegen gullujin; muhtema suv buorre almatjin adnin, muhtema javllin suv álmmuga tjáddjididdjen.</verse>
          <verse number="13" Valla aktak ittjij suv birra bihko håla, dajna gå juvdájs ballin.</verse>
          <verse number="14" Basseguovddela Jesus manáj tiemmpelij åhpadittjat.</verse>
          <verse number="15" Juvdá alvaduvvin ja javllin: ”Gåktus så åhpadak almasj le tjálugijda oahppánam?”</verse>
          <verse number="16" Jesus vásstedij: ”Muv oahppa ij le muv, ájnat suv guhti muv le rádjam.</verse>
          <verse number="17" Jus guhtik suv sidoda milta sihtá dahkat, de iesj árvvet jus muv oahppa le Jubmelis vaj ietjastam.</verse>
          <verse number="18" Guhti ietjastis hoallá, allasis gudnev åhtså. Valla guhti suv gudnev åhtså gässta le rájaduvvam, sáddnáv hoallá ja sujna ij le migek vádnarievtesferdukvuodas.</verse>
          <verse number="19" Ij gus Moses le lágav vaddám? Ja daŋgas diehti aktak ij dijás lága milta dagá. Man diehti muv sihtabihtit gåddet?”</verse>
          <verse number="20" Álmmuk vásstedij: ”Dujna le galla bahás vuojŋŋanis. Guhtis duv sihtá gåddet?”</verse>
          <verse number="21" Jesus de javlaj: ”Juojddá lev dahkam mav dij gájka oavdduhihpit.</verse>
          <verse number="22" Moses le didjij birratjuohppamav vaddám - vájku ij jur Mosesis boade ájnat ájttegijs - ja sábbádin dij aj birratjuohppabihtit.</verse>
          <verse number="23" Jus almasj sábbádin birratjuohpaduvvá vaj Mosesa lágav ij doaje, manen de munji suhttabihtit gå sábbádin almatjav buorediv?</verse>
          <verse number="24" Allit muodo milta duobbmi, ájnat duobbmijihtit rievtesláhkáj.”</verse>
        </section>
        <section title="Le gus Jesus Messias?" 
          <verse number="25" De muhtema Jerusalema viesádijs javllin: ”Ij gus sån le almasj gev gåddet sihti?</verse>
          <verse number="26" Dánna sån bihko sárnnet ja aktak ij sunji majdik javla. E gåjt dal rádehärrá suv Messiasin jáhkitja?</verse>
          <verse number="27" Mij ham diehtep gåsstå dát ålmåj boahtá, valla gå Messias boahtá de aktak ij diede gåsstå boahtá.”</verse>
          <verse number="28" Tiemmpelin åhpadime Jesus tjuorvvij: ”Dåbddåbihtit muv ja diehtebihtit gåsstå boadáv. Iv le ietjastam boahtám; soames le muv rádjam, valla suv ehpit dåbdå.</verse>
          <verse number="29" Mån dåbdåv suv dajna gå suv lussta boadáv ja sån le muv rádjam.”</verse>
          <verse number="30" Ájggun suv giddit, valla aktak ittjij giedajdis suv nali bieja; suv ájgge ij lim ájn ållånam.</verse>
          <verse number="31" Ålos álmmugis sunji jáhkkegåhtin ja javllin: ”Ij gåjt dal Messias dát ålmmås ienep merkajt máhtitja dahkat gå boahtá?”</verse>
          <verse number="32" Farisea gullin majt almatja suv birra ságastin ja aktan alemushärráj rádjin ålmmåjdisá suv gidditjit.</verse>
          <verse number="33" Jesus hålaj: ”Ájn oanegis ájgev lev dijá lunna åvddål gå suv lusi vuolgáv, guhti muv le rádjam.</verse>
          <verse number="34" Gal dij muv åtsåtjihpit valla ehpit gávnatja, ja gånnå mån lev, dåhku ehpit besa.”</verse>
          <verse number="35" Juvdá de gaskanisá javllin: ”Gåsis le vuolggemin, gå ep galga suv gávnnat? Ij gåjt dal vuolgitja sijá lusi, gudi grehkaj siegen årru, sijáv åhpadittjat?</verse>
          <verse number="36" Majt sihtá javllat gå hoallá: Åtsåtjihpit muv valla ehpit gávnatja, ja gånnå mån lev, dåhku ehpit besa?”</verse>
          <verse number="37" Basij maŋemus ja stuorámus biejve Jesus tjuottjadij ja tjuorvvij: ”Jus aktak gåjkkå, båhtus muv lusi jugátjit.</verse>
          <verse number="38" Sujsta guhti munji jáhkká ielle tjáhtje gålggå sissŋelis, nåv gåk tjáluk javllá.”</verse>
          <verse number="39" Dav sån hålaj Vuojŋŋanisá birra, mav sij oadtju gudi sunji jáhkki. Vuojŋŋanis ij lim ájn boahtám dan diehti gå Jesus ij lim ájn herlugin dagáduvvam.</verse>
          <verse number="40" Muhtema álmmugis gudi dav gullin javllin: ”Sån galla le Profehta”,</verse>
          <verse number="41" ja muhtema javllin: ”Sån le Messias.” Valla muhtema: ”Ij gåjt dal Messias Galileas båditja?</verse>
          <verse number="42" Ij gus tjáluk javla Messias le Davida máddarijs ja Betlehemas, Davida sijdas, boahtá?”</verse>
          <verse number="43" Almasjfuovva de suv diehti sierranij.</verse>
          <verse number="44" Soabmása sihtin suv giddit, valla aktak ittjij giedas suv nali bieja.</verse>
          <verse number="45" Gå sijá ålmmå máhttsin, de alemushärrá ja farisea gatjádin: ”Manen ejda suv diehki buvte?”</verse>
          <verse number="46" Sij vásstedin: ”Aktak almasj ij le goassak nåv sárnnedam gåktu sån.”</verse>
          <verse number="47" De farisea sidjij javllin: ”Lehpit gus dij aj tjáddjiduvvam?</verse>
          <verse number="48" Le gus aktak rádehärrájs jali fariseajs sunji jáhkkám?</verse>
          <verse number="49" Valla álmmukfuovva mij lágav ij dåbdå, le garroduvvam.”</verse>
          <verse number="50" Nikodemos, iesj rádehärrá ja åvdebut aj Jesusa lusi boahtám, javlaj:</verse>
          <verse number="51" ”Ij gåjt dal mijá láhka avtak gulldalik duobbmi åvddål gå le åtsådam majt le barggam?”</verse>
          <verse number="52" Sij vásstedin: ”Le gus dån aj Galileas? Gehtja tjálugin, de älvá aktak profehta ij Galileas boade.”</verse>
        </section>
      </chapter>
      <chapter title="8. kap." 
        <section title="Gállasjvuoda doaddje" 
          <verse number="1" [53 Gájkajs de iesj guhtik sijddasis vuolgij,</verse>
          <verse number="1" valla Jesus Olijvvavárráj manáj.</verse>
          <verse number="2" Árrat idedis tiemmpelij máhtsaj. Álmmuk suv birra tjåhkanij ja sån tjåhkkidij åhpadittjat.</verse>
          <verse number="3" Tjálukoahppása ja farisea de buktin nissunav guhti lij gállasjvuoda doaddjen gávnadallam. Doalvvun suv Jesusa åvddåj</verse>
          <verse number="4" ja javllin: ”Åhpadiddje, dát nissun gávnadaláj gállasjvuodav jur doadjemin.</verse>
          <verse number="5" Moses lágan gåhttju dakkir nissunav gierggit. Majt dån javla?”</verse>
          <verse number="6" Gähttjalime diehti dáv sunji javllin guoddamlimoarev åttjutjit. Valla Jesus gåbbmidij ja tjuvdijn ednamij tjálij.</verse>
          <verse number="7" Gå nuppádis gatjádin, de sidjij gehtjastij håla: ”Guhti dijás le sutto dagi, bálkestus vuostasj giergev suv nali.”</verse>
          <verse number="8" Ja vat gåbbmidij ja ednamij tjálij.</verse>
          <verse number="9" Gå dav gullin de dassta akta ájgen mannin, boarrása vuostak. Bátsij de nissunijn dasi.</verse>
          <verse number="10" Jesus gehtjastij sunji ja javlaj: ”Nissun, gåsis sij vuolggin? Ittjij gus aktak duv duobbmi?”</verse>
          <verse number="11" Vásstedij: ”Ittjij aktak, Härrá.” Jesus de hålaj: ”Iv ga mån duv duobbmi. Maná dal, ja ale dasti suttojt dagá.”]</verse>
        </section>
        <section title="Áhtje vihtanus" 
          <verse number="12" Maŋŋela Jesus sidjij sárnoj: ”Mån lev värálda tjuovgga. Guhti muv tjuovvu ij sjievnnjedin vájalda, ájnat sujna le iellema tjuovgga.”</verse>
          <verse number="13" Farisea de javllin: ”Ietjat birra vihtanastá! Duv vihtanus ij le duohta”.</verse>
          <verse number="14" Jesus vásstedij: ”Vájku iehtjam birra vihtanastáv, de muv vihtanus le duohta. Mån diedáv gåsstå boadáv ja gåsi vuolgáv. Valla dij ehpit diede gåsstå boadáv ja gåsi vuolgáv.</verse>
          <verse number="15" Dij duobbmibihtit almatjij láhkáj. Mån iv avtak duobbmi.</verse>
          <verse number="16" Jus daŋgas diehti duobbmiv, de muv duobbmo le duolla, danen gå iv le aktu; sån guhti muv rájaj le mujna.</verse>
          <verse number="17" Ja ietjada lágan le tjáleduvvam, majt guovtes vihtanassteba le duohta.</verse>
          <verse number="18" Vihtanastáv iehtjam birra ja Áhttje, guhti muv rájaj, vihtanasstá muv birra.”</verse>
          <verse number="19" De gatjádin: ”Gånnås duv áhttje le?” Jesus vásstedij: ”Ehpit dij muv jalik Áhtjám dåbdå. Jus muv lulujda dåbddåt, de lulujda Áhtjám aj dåbddåt.”</verse>
          <verse number="20" Dajt bágojt värrogisto guoran hålaj tiemmpelin åhpadattijn. Valla aktak ittjij suv giddi. Suv ájgge ij lim ájn ållånam.</verse>
          <verse number="21" Maŋŋela sidjij hålaj: ”Mån vuolgáv ja dij muv åtsåtjihpit, valla suttojnihtte jábmebihtit. Gåsi vuolgáv ehpit besa.”</verse>
          <verse number="22" Juvdá de javllin: ”Ájggu gus ietjas hekkaduhttet, gå javllá ep dåhku besa gåsi vuolggá?”</verse>
          <verse number="23" Sidjij tjielggij: ”Dij lihpit vuollet, mån lev baddjet. Dij gullubihtit dán väráldij, mån iv gullu dán väráldij.</verse>
          <verse number="24" Dan diehti javlliv dij suttojnihtte jábmebihtit. Jus ehpit jáhke mån lev mån, de suttojnihtte jábmebihtit.”</verse>
          <verse number="25" Gatjádin: ”Guhtis de le?” Jesus vásstedij: ”Manen åbbånis dijájn ságastav?</verse>
          <verse number="26" Mujna le enas didjij javllat ja enas massta dijáv luluv duobbmit. Valla guhti muv le rádjam sáddnáv hoallá, ja mav lev sujsta gullam hålav väráldij.”</verse>
          <verse number="27" Ettjin sij dádjada Áhtje birra lij hållamin.</verse>
          <verse number="28" Ja Jesus javlaj: ”Gå lihpit Almatjabárnev bajedam, de dádjadihpit mån lev guhti lev. Ja iv ietjastam majdik dagá, ájnat sárnnedav nåv gåktu Áhtjes lev oahppam.</verse>
          <verse number="29" Ja guhti muv le rádjam, le muv lunna. Ij sån muv aktu guode, dajna gå agev suv miela milta dagáv.”</verse>
          <verse number="30" Gå dav hålaj de ålos sunji jáhkkegåhtin.</verse>
        </section>
        <section title="Abrahama máná" 
          <verse number="31" Juvdájda gudi sunji jáhkkin hålaj: ”Jus muv bágon bissobihtit de ållåsit muv åhpadisålmmå lihpit.</verse>
          <verse number="32" Dij dåbdijdihpit sádnesvuohtaj ja sádnesvuohta dijáv tjoavddá.”</verse>
          <verse number="33" Javllin: ”Mij lip Abrahama máttos ja ep goassak le geŋga oarjjen viessum. Massta de tjoavddádallat?”</verse>
          <verse number="34" Jesus vásstedij: ”Sáddnán didjij javlav: juohkkahasj guhti suttojt dahká le sutto oarjje.</verse>
          <verse number="35" Oarjje ij viesonis ihkát åro, valla bárnne årru.</verse>
          <verse number="36" Jus dal Bárnne dijáv tjoavddá, de duodaj tjoavdádallabihtit.</verse>
          <verse number="37" Dijáv diedáv Abrahama máttos. Valla hálijdihpit muv gåddet dan diehti gå muv bágo älle sajev gávnnam dijá vájmojda.</verse>
          <verse number="38" Mån sárnov dan birra majt iesj lev Áhtje lunna vuojnnám. Ja dij dahkabihtit majt lihpit áhtjestihtte gullam.”</verse>
          <verse number="39" Sij vásstedin: ”Mijá áhttje le Abraham.” De Jesus hålaj: ”Jus lulujda Abrahama máná, de lulujda Abrahama dagojt dahkat.</verse>
          <verse number="40" Valla dálla sihtabihtit muv gåddet, guhti didjij lev Jubmelis gullam sádnesvuodav hållam. Nåvti Abraham ittjij dagá.</verse>
          <verse number="41" Dij dahkabihtit áhtjeda dagojt.” De javllin: ”Gállasjvuoda doadjemis ep le riegádam. Jubmel le mijá áhttje ja ij guhtik ietjá.”</verse>
          <verse number="42" Jesus vásstedij: ”Jus Jubmel luluj dijá áhttje, de lulujda muv iehttset, danen gå Jubmelis boadáv ja sujsta lev vuolggám. Ietjastam iv boade, ájnat sån le muv rádjam.</verse>
          <verse number="43" Manen ehpit dádjada majt hålav? Danen gå ehpit muv bágojt gierda gullat!</verse>
          <verse number="44" Didjij le bärggal áhttjen ja sihtabihtit dahkat mav áhttjáda vuorddá. Álggorájes lij almasjgådde ja sádnesvuoda ålggolin danen gå sujna ij le sádnesvuohta. Gälástalá ietjastis hoallá, danen gå le gielestiddje ja gällása áhttje.</verse>
          <verse number="45" Valla mån sáddnáv hålav ja dan diehti ehpit munji jáhke.</verse>
          <verse number="46" Guhtis dijás máhttá vuosedit muv suttojt dahkam? Jus sáddnáv hålav, mannas de ehpit munji jáhke?</verse>
          <verse number="47" Guhti Jubmelis boahtá Jubmela bágov gulldal. Valla dij ehpit gulldala, dajna gå ehpit Jubmelis boade.”</verse>
        </section>
        <section title="Jesus ja Abraham" 
          <verse number="48" Juvdá javllin: ”Ij gus miján le duolla gå javllap duv Samarias ja dujna bahás vuojŋŋanisáv?”</verse>
          <verse number="49" Jesus vásstedij: ”Mujna ij le bahás vuojŋŋanis ájnat Áhtjám guddnedav, valla dij muv álbedihpit.</verse>
          <verse number="50" Allasim iv gudnev åtså, valla soames dav åhtså ja duobbmi.</verse>
          <verse number="51" Sáddnán didjij javlav: Guhti muv bágojt vuorkut ij luoddnok jábmemav vuojne.”</verse>
          <verse number="52" Juvdá javllin: ”De dal diehtep dujna bahás vuojŋŋanisáv. Abraham jámij ja profehta aj, valla dån javla: Guhti duv bágojt vuorkut ij luoddnok jáme.</verse>
          <verse number="53" I gåjt dal littja Abraham áhtjestimme stuoráp? Sådnå jámij ja profehta jábmin. Guhtin ietjat jáhká?”</verse>
          <verse number="54" Jesus vásstedij: ”Jus iehtjam guddnedav, de muv gudnes ij le mige. Áhttjám, gev dij Jubmelin gåhttjobihtit, muv guddnet.</verse>
          <verse number="55" Dij ehpit suv dåbdå, valla mån dåbdåv. Ja jus javlav iv suv dåbdå, de dijá láhkáj gielestav. Valla mån dåbdåv suv ja suv bágojt vuorkudav.</verse>
          <verse number="56" Abraham áhttjáda ávvudaláj muv biejvev vuojnnet. Sån vuojnij dav ja ávvudaláj.”</verse>
          <verse number="57" Juvdá de Jesusij javllin: ”Ille åbbånis vihttalåk jage ållim ja juo le Abrahamav vuojnnám.”</verse>
          <verse number="58" Vásstedij: ”Sáddnán didjij javlav: mån lev ja lidjiv Abrahama åvddåla.”</verse>
          <verse number="59" De giergijt dåhpun suv nali bálkestittjat, valla Jesus gádoj ja tiemmpelis vuolgij.</verse>
        </section>
      </chapter>
      <chapter title="9. kap." 
        <section title="Tjalmedibmen riegádam buorrán" 
          <verse number="1" Gå Jesus váttse bådij, de ájtsaj riegádimrájes tjalmedis ålmmåv.</verse>
          <verse number="2" Åhpadisålmmå sujsta gatjádin: ”Rábbi, gå le tjalmedibmen riegádam, guhtis le suddodam, iesj vaj suv äjgáda?”</verse>
          <verse number="3" Jesus vásstedij: ”Ij sån jalik suv äjgáda, valla Jubmela dago suv baktu lidjin bigoduvátjit.</verse>
          <verse number="4" Biejven vierttip suv dagojt dahkat, guhti muv le rádjam. Iján aktak ij máhte barggat.</verse>
          <verse number="5" Guhkev väráldin lev, lev värálda tjuovgga.”</verse>
          <verse number="6" De ednamij tjålggådij ja tjålgås dájgganav dagáj majna ålmmå tjalmijt vuojdastij</verse>
          <verse number="7" ja hålaj: ”Maná basádittjat Siloajávrátjin.” (Siloa le rájaduvvam). Ålmåj manáj basádime ja vuojnnen máhtsaj.</verse>
          <verse number="8" Rádna, ja gudi lidjin suv ánodiddjen vuojnnám, de javllin: ”Ij gus sån le ålmåj guhti ánodij?”</verse>
          <verse number="9" Muhtema javllin: ”Le galla”, ja muhtema javllin: ”Ij le, valla suv muoduk.” Iesj javlaj: ”Månnå lev.”</verse>
          <verse number="10" De gatjádin: ”Gåktus duv tjalme rahpasin?”</verse>
          <verse number="11" Vásstedij: ”Gev Jesusin gåhttju dagáj dájgganav vuojddasin muv tjalmijda ja gåhtjoj muv Siloajávrátjij mannat basádittjat. Manniv dåhku, basádiv ja vuojnnegåhtiv. ”12 Sujsta gatjádin: ”Gånnås le?” Vásstedij: ”Iv diede.”</verse>
        </section>
        <section title="Farisea ja tjalmedibmen riegádam" 
          <verse number="13" Fariseaj lusi doalvvun ålmmåv guhti lij tjalmedibmen viessum.</verse>
          <verse number="14" Sábbátbiejvve lij gå Jesus dájgganav dagáj ja tjalmijt sujsta rabáj.</verse>
          <verse number="15" De farisea aj gatjádin gåktu vuojnnen sjattaj. Vásstedij: ”Dájgganav biejaj muv tjalmij nali, basádiv ja de dal vuojnáv.”</verse>
          <verse number="16" Muhtem farisea javllin: ”Dát ålmåj ij le Jubmelis rájaduvvam, gå ij sábbádav basoda.” ja muhtema: ”Gåktus suddogis almasj buktá dakkir merkajt dahkat?” Ällim sij avtat mielas</verse>
          <verse number="17" ja danen tjalmedimes ájn akti gahtjin: ”Majdes iesj sujsta jáhká gå dujsta tjalmijt rabáj?” Vásstedij: ”Sån le profehta.”</verse>
          <verse number="18" Juvdá ettjin jáhke suv tjalmedibmen riegádam ja gåhttjun ålmmå äjgádijt boahtet</verse>
          <verse number="19" ja åtsådin sunnus: ”Dunnu bárnne gus le, gev javllabihtte tjalmedibmen riegádij? Gåktus dal máhttá vuojnnet?”</verse>
          <verse number="20" Äjgáda vásstedijga: ”Måj diehtin suv riegádimrájes tjalmedis bárnnen.</verse>
          <verse number="21" Valla gåktu dal máhttá vuojnnet en diede. En ga diede guhti suv tjalmijt rabáj. Gatjádihtit ietjastis, sån ham le ållessjattuk ja máhttá ietjas åvdås vásstedit.”</verse>
          <verse number="22" Balos juvdájs äjgáda dáv javlajga. Juvdá vuojn juo dalloj lidjin ájgás båhtalam synogogas suv tjuolldet, guhti Jesusav Messiasin dåbdås.</verse>
          <verse number="23" Danen ålmmå äjgáda javlajga: ” Sån le juo ållessjattuk. Gatjádihtit sujsta ietjastis.”</verse>
          <verse number="24" De nuppádis gåhttjun ålmmåv guhti lij tjalmedibmen viessum sijá lusi, ja javllin sunji: ”Vatte Jubmelij gudnev. Mij diehtep dáv ålmmåv suddogissan.”</verse>
          <verse number="25" Vásstedij: ”Jus suddogis iv diede. Valla diedáv gåjt mån tjalmedibme dal vuojnáv.”</verse>
          <verse number="26" Sujsta gahtjin: ”Majt dujna dagáj? Gåktus duv tjalmijt rabáj?”</verse>
          <verse number="27" Vásstedij: ”Didjij lev juo giehttum, valla ejda gulldalit sidá. Manen vaden sihtabihtit gullat? Vájbi dij aj ájggobihtit sunji åhpadisålmmån sjaddat?”</verse>
          <verse number="28" De bilkkeda sunji javllin: ”Dån le suv åhpadisålmåj! Mij lip Mosesa åhpadisålmmå.</verse>
          <verse number="29" Mij diehtep Jubmelav Mosesij hållam, valla gåsstå dát ålmåj boahtá ep diede.”</verse>
          <verse number="30" Ålmåj vásstedij: ”Imáj galla gå ehpit diede gåsstå boahtá. Rabáj gåjt mujsta tjalmijt.</verse>
          <verse number="31" Diehtep Jubmel ij suddárijt gulldala, valla gulldal jubmelbalulattjav guhti suv sidodav tjuovvu.</verse>
          <verse number="32" Ij le galla goassak åvddåla gullum aktak tjalmijt rahpá gässtak guhti le tjalmedibmen riegádam.</verse>
          <verse number="33" Jus dát ålmåj ij lulu Jubmelis rájaduvvat, ij lulu majdik máhttet dahkat.”</verse>
          <verse number="34" De sunji javllin: ”Ålles suddárin riegádi ja de dal gähttjala mijáv åhpadit!” Ja ålgus suv rádjalin.</verse>
          <verse number="35" Jesus gulláj sijáv suv ålgus rádjam ja gå iejvvidijga gatjáj: ”Jáhkák Almatjabárnnáj?”</verse>
          <verse number="36" Ålmåj vásstedij: ”Guhtis sån le, Härrá? Sidáv sunji jáhkket.”</verse>
          <verse number="37" Jesus javlaj: ”Dån le suv vuojnnám. Sujna le ságastime”.</verse>
          <verse number="38" Ålmåj javlaj: ”Jáhkáv, Härrá”, ja luobddelij suv åvddåj.</verse>
          <verse number="39" Ja Jesus hålaj: ”Duobbmuj lev dán väráldij boahtám vaj tjalmedime vuojnnegåhti ja vuojnne tjalmeduvvi.”</verse>
          <verse number="40" Soames farisea suv fáron dav gullin ja sunji javllin: ”Vájbi mij aj tjalmedime lip?”</verse>
          <verse number="41" Jesus vásstedij: ”Jus lulujda tjalmedime, de lulujda suttoj dagi. Valla de dal javllabihtit vuojnnebihtit. De dijá sutto bissu.”</verse>
        </section>
      </chapter>
      <chapter title="10. kap." 
        <section title="Muodulvis sávtsaj ja buorre räjnnuhiddje birra" 
          <verse number="1" ”Sáddnán didjij javlav: guhti ij sávttsagárddáj lijddarájge maná, ájnat ietjá bájkev guohtsá, le suola ja rievvár.</verse>
          <verse number="2" Valla guhti lijddarájge manná, le sávtsaj räjnnuhiddje.</verse>
          <verse number="3" Sunji uksagáhttár rahpá ja sávtsa suv jienav gulli. Sávtsajdis tjuorvvu namás ja doalvvu ålgus.</verse>
          <verse number="4" Gå sávtsajdis le luojttám, de manná iesj åvdån ja sávtsa suv jienav dåbddi ja tjuovvoli suv.</verse>
          <verse number="5" Valla abmasav e tjuovo ájnat báhtari dan diehti gå abmasij jienajt e dåbdå.”</verse>
          <verse number="6" Dáv muodulvisáv Jesus sidjij hålaj, valla ettjin suv dádjada.</verse>
          <verse number="7" Jesus de hålaj: ”Sáddnán didjij javlav: mån lev lijdda sávtsaj lusi.</verse>
          <verse number="8" Gájka muv åvddåla boahtám li suollaga ja rievvára, valla sávtsa ettjin sijáv gulldala.</verse>
          <verse number="9" Mån lev lijdda. Guhti muv baktu manná, gádjus ja manná ålgus sisi ja guohtomav gávnná.</verse>
          <verse number="10" Suola ham boahtá suoládittjat, njuovatjit ja gåttåtjit. Valla mån lev boahtám sidjij iellemav vattátjit, valjes iellemav.</verse>
          <verse number="11" Mån lev buorre räjnnuhiddje. Buorre räjnnuhiddje hekkas sávtsajis åvdås vaddá.</verse>
          <verse number="12" Guhti le bálkkiduvvam ja ij le sávtsaj räjnnuhiddje, ja gen sávtsa älle, dajt guodá ja báhtar, gå vuojnná stálpev boahtemin. Ja stálppe gajkut ja älov háddji.</verse>
          <verse number="13" Bálkkiduvve ham sávtsajs ij berusta.</verse>
          <verse number="14" Mån lev buorre räjnnuhiddje ja dåbdåv sávtsajdam ja sij muv,</verse>
          <verse number="15" nåv gåk Áhttje muv dåbddå ja mån Áhtjev. Ja hekkam sávtsaj diehti vattáv.</verse>
          <verse number="16" Mujna li aj ietjá sávtsa ma dán sávttsagárddáj e gullu. Sijájt aj hähttuv lájddit ja muv jienav gulli ja sjaddi aktan ällon avtajn räjnnuhiddjijn.</verse>
          <verse number="17" Áhttje muv ähttsá dan diehti gå hekkam vattáv vaj ruoptus oattjov.</verse>
          <verse number="18" Aktak ij mujsta hekkav válde. Ietjastam vattáv. Mujna le fábmo dav vattátjit ja fábmo ruoptus váldátjit. Áhttjám le munji nåv mierredam.”</verse>
          <verse number="19" Daj bágoj diehti juvdá vaden rijddalahtjin.</verse>
          <verse number="20" Sijás ålos javllin: ”Sujna le bahás vuojŋŋanis ja ållu jiermijs le. Manen suv gulldalihpit?”</verse>
          <verse number="21" Iehtjáda vat javllin: ”Ij aktak gänna le bahás vuojŋŋanis nåvti håla. Máhttá gus bahás vuojŋŋanis tjalmedimij tjalmijt rahpat?”</verse>
        </section>
        <section title="Juvdáj vádnajáhkko" 
          <verse number="22" De tiempelájlistime base Jerusalemin lidjin. Dálvve lij,</verse>
          <verse number="23" ja Jesus váttsatjij Salomo tjuolldahállan tiemmpelin.</verse>
          <verse number="24" De juvdá suv birra tjåhkanin ja javllin: ”Man guhkev ájgo mijáv diehtemahtesvuodan anedit? Jus le Messias de njuolgga midjij javla.”</verse>
          <verse number="25" Jesus vásstedij: ”Mån lev didjij giehttum, valla dij ehpit jáhke. Dago majt Áhtjám namán bargav vihtanassti muv birra.</verse>
          <verse number="26" Valla dij ehpit jáhke dan diehti gå muv sávtsajda ehpit gullu.</verse>
          <verse number="27" Muv sávtsa gulli muv jienav, mån dajt dåbdåv ja tjuovvu muv.</verse>
          <verse number="28" Ihkeven iellemav sidjij vattáv. Sij e goassak håhkkåna ja aktak ij sijáv muv giedajs råhtti.</verse>
          <verse number="29" Mav Áhttjám munji le vaddám le gájkka iehtjádis stuoráp ja aktak ij dav máhte Áhtjám giedajs råhttit.</verse>
          <verse number="30" Måj áhtjijn lin akta.”</verse>
          <verse number="31" Juvdá vaden giergijt dåhpun suv gierggitjit.</verse>
          <verse number="32" Jesus sidjij javlaj: ”Mån lev didjij ållo buorre dagojt vuosedam ma Áhtjestam båhti. Man dago diehti de muv gierggibihtit?”</verse>
          <verse number="33" Juvdá vásstedin: ”Ep duv avtak buorre dago diehti gierggi, ájnat gå Jubmelav álbeda ja ietjat Jubmelin dagá vájku le almasj.”</verse>
          <verse number="34" Jesus hålaj: ”Ij gus dijá lágan le tjáleduvvam: Mån lev javllam dij jubmela lihpit?</verse>
          <verse number="35" Láhka ham sijájt jubmelin gåhttju gudi Jubmela bágov oadtjun ja tjálugav ij máhte dåssjidit.</verse>
          <verse number="36" Gåktus de máhttebihtit munji, gev Áhttje le ájlistuhttám ja väráldij rádjam, javllat bilkkedav gå hålav: Mån lev Jubmela Bárnne.</verse>
          <verse number="37" Jus iv Áhtjám dagojt dagá, de allit munji jáhke.</verse>
          <verse number="38" Valla jus dajt dagojt dagáv, de edasik dajda jáhkkit, jus ehpit munji sidá jáhkket. De dádjadihpit Áhttje le mujna ja mån Áhtjen.”</verse>
          <verse number="39" Gähttjalin vat suv giddit, valla besaj sijás.</verse>
          <verse number="40" De vuolgij Jordanäno nuppe bälláj gånnå Johannes álgos gástadij. Dasi ganudij ja ålos suv lusi båhtalin.</verse>
          <verse number="41" Javllin Johannes ittjij makkirik merkajt dagá, valla gájkka majt Jesusa birra hålaj lij sádnes.</verse>
          <verse number="42" Ja ålos danna sunji jáhkkegåhtin.</verse>
        </section>
      </chapter>
      <chapter title="11. kap." 
        <section title="Jesus Lasarosav båktå" 
          <verse number="1" Ålmåj gen namma lij Lasaros skibáj. Sån lij Betania sijdas gånnå Maria Marta oappájnis åroj.</verse>
          <verse number="2" (Maria lij vuojn nissun guhti Härráv njálga vuojddasij vuojdaj ja suv juolgijt vuobdajis sagárdij. Ja Lasaros guhti lij skibás lij suv viellja.)</verse>
          <verse number="3" Oappátja ságav rájajga Jesusij: ”Härrá, venagat le skibás.”</verse>
          <verse number="4" Gå Jesus dav guláj de javlaj: ”Dát ij le jábmemdávdda ájnat dávdda Jubmela herlukvuohtaj, vaj Jubmela Bárnne dan baktu herlugin sjaddá.”</verse>
          <verse number="5" Jesus Martav, suv oappáv ja Lasarosav iehtsij.</verse>
          <verse number="6" Gå dal guláj Lasaros skibáj, de ájn guokta biejve ganudij dasi gånnå lij,</verse>
          <verse number="7" valla maŋŋela åhpadisålmmåjda javlaj: ”Máhttsup Judeaj.”</verse>
          <verse number="8" Åhpadisålmmå sunji javllin: ”Rábbi, áttjak juvdá gähttjalin duv gierggit ja de dal ruoptus dåhku vuolgá.”</verse>
          <verse number="9" Jesus vásstedij: ”Älle gus biejven lågenanguokta tijma? Guhti biejven vájalt ij jåråda danen gå dán värálda tjuovgav vuojnná.</verse>
          <verse number="10" Valla guhti iján vájalt, jåråt dajna gå sujna ij le tjuovgga.”</verse>
          <verse number="11" Dan maŋŋela javlaj: ”Lasaros, mijá ráddna, le oademin, valla vuolgáv dåhku suv båvtåtjit.”</verse>
          <verse number="12" Åhpadisålmmå de javllin: ”Härrá, jus le oademin de buorrán.”</verse>
          <verse number="13" Jesus suv jábmema birra ságastij, valla jáhkkin suv ådusa birra ságastime.</verse>
          <verse number="14" Jesus de njuolgga sidjij javlaj: ”Lasaros le jábmám.</verse>
          <verse number="15" Ja dijá diehti, vaj jáhkkebihtit, lev ávon iv lim danna. Valla vuolggup dal suv lusi.”</verse>
          <verse number="16" Tomas, Juomitjin gåhtjoduvvam, javlaj nuppijda åhpadisålmmåjda: ”Vuolggup sujna aktan jámátjit.”</verse>
          <verse number="17" Gå Jesus dåhku jåvsådij, de guláj Lasarosav juo niellja biejve hávden vellaham.</verse>
          <verse number="18" Betania ij lim Jerusalemis mälggadin, lahkke tijma bájkev dassta,</verse>
          <verse number="19" ja ålos juvdájs lidjin Marta ja Maria lusi boahtám vieljaska diehti sunnuv jaskadittjat.</verse>
          <verse number="20" Gå Marta guláj Jesusav boahtemin, de manáj suv duostutjit. Valla Maria viessusis bátsij.</verse>
          <verse number="21" Marta Jesusij javlaj: ”Härrá, jus lidji dánna, de vielljam ij lim jábmet.</verse>
          <verse number="22" Valla diedáv daŋgas diehti Jubmel vaddá majt sujsta råhkåla.”</verse>
          <verse number="23" Jesus hålaj: ”Vielljat tjuodtjel.”</verse>
          <verse number="24" Marta vásstedij: ”Diedáv maŋemus biejve tjuodtjel.”</verse>
          <verse number="25" De Jesus sunji hålaj: ”Mån lev tjuodtjelibme ja iellem. Guhti munji jáhkká viessu vájku vil jábmá,</verse>
          <verse number="26" ja guhti viessu ja munji jáhkká ij goassak jáme. Jáhká gus dáv?”</verse>
          <verse number="27" Marta vásstedij: ”Härrá, jáhkáv duv Messiasin, Jubmela Bárnnen, guhti diehki väráldij le boadátjit.”</verse>
          <verse number="28" De vuolgij viessusis ja tsamádij Maria oabbásis: ”Åhpadiddje le dáppe ja gåhttju duv boahtet.”</verse>
          <verse number="29" Gå Maria dav guláj, de badjánij ja manáj suv duostutjit.</verse>
          <verse number="30" Valla Jesus ij lim ájn sijddaj jåvsådam, ájnat danna lij gånnå Maria suv lij iejvvim.</verse>
          <verse number="31" Juvdá, Maria lunna suv jaskadime, vuojnnin suv hähkkat tjuodtjánime ja ålgus mannamin. Tjuovvolin doajvon manáj hávddáj tjierutjit.</verse>
          <verse number="32" Gå Maria Jesusa lusi bådij ja suv vuojnij, de suv juolgij åvddåj luobddelij ja javlaj: ”Härrá, jus lidji dánna de vielljam ij lim jábmet.”</verse>
          <verse number="33" Gå Jesus vuojnij suv tjierromin ja gåktu juvdá suv fáron aj tjierrun, de sisŋelt tjärvvasit goavgedij</verse>
          <verse number="34" ja gatjádij: ”Gåsi lihpit suv biedjam?” Javllin: ”Härrá, boade gehtjatjit.” Jesus de tjierruj.</verse>
          <verse number="35" Juvdá javllin: ”Gehtja, man gieres lij sunji.”</verse>
          <verse number="36" Valla muhtema sijás javllin:</verse>
          <verse number="37" ”Ittjij gus sån guhti tjalmijt tjalmedimes rabáj buvte Lasarosav aj jábmemis gádjot?”</verse>
          <verse number="38" Jesus goavgedij, manáj hávddáj mij lij bákterájgen ja man åvdån lij giergge.</verse>
          <verse number="39" Jesus hålaj: ”Válldit giergev ierit.” Jábbmega oabbá, Maria, de javlaj: ”Härrá, sån juo hapsit, niellja biejve ham juo li vássám.”</verse>
          <verse number="40" Jesus sunji hålaj: ”Dunji ham javlliv, jus jáhká de Jubmela herlukvuodav vuojná?”</verse>
          <verse number="41" Válldin giergev ierit ja Jesus tjalmijt almmáj bajedij javla: ”Áhttje, duv gijtáv gå muv le gullam.</verse>
          <verse number="42" Iesj diedáv agev muv gulá, valla dájda almatjijda dáv javlav vaj jáhkki dån le muv rádjam.”</verse>
          <verse number="43" De tjuorvvij tjavgga: ”Lasaros, boade ålgus.”</verse>
          <verse number="44" Ja jábbmek bådij ålgus, gieda juolge lijnij giesaduvvam ja muodo åvdån lijnne. Jesus sidjij javlaj: ”Nuollit lijnijt ja dibddit suv mannat.”</verse>
        </section>
        <section title="Ráde ájggu Jesusav gåddet" 
          <verse number="45" Ålos juvdájs, gudi Maria lusi lidjin boahtám ja oavdojt vuojnnám, jáhkkegåhtin sunji.</verse>
          <verse number="46" Valla soabmása fariseaj lusi mannin giehtutjit majt Jesus lij dahkam.</verse>
          <verse number="47" Alemushärrá ja farisea de rádev tjoahkkijin ja javllin: ”Majdis dal dahkat? Dát ålmåj ållo merkajt dahká.</verse>
          <verse number="48" Jus dibddep suv náv dahkat, de gájka sunji jáhkkegåhti, ja de romaga båhti mijá ájlis ednamav ja mijá álmmugav váldátjit.”</verse>
          <verse number="49" Sijás akta, Kajafas, dan jage alemushärrán, sidjij javlaj: ”Dij ehpit majdik dádjada.</verse>
          <verse number="50" Ehpit dádjada buorep luluj avtav ålmmåv álmmuga åvdås jábmet ienni gå åbbå álmmugav håhkkånit.”</verse>
          <verse number="51" Dav ittjij ietjastis javla, ájnat dan jage alemushärrán profehtagit hålaj: Jesus galgaj álmmuga åvdås jábmet.</verse>
          <verse number="52" Ja ij dåssjå álmmuga åvdås, ájnat aj Jubmela hádjemánájt tjoahkkitjit.</verse>
          <verse number="53" Dat rájes lihtudin suv gåddet.</verse>
          <verse number="54" Jesus dan diehti ittjij dasti juvdáj siegen bihko váttse, ájnat vuolgij Efraima stádaj, åjdåmiehtse guovlluj. Dåppe åhpadisålmmåjis årudij.</verse>
          <verse number="55" Juvdáj bässásjbase dal lahkanahtjin ja ållusa sijdajs Jerusalemij bässátjij åvddåla vuolggin ietjasa rájnnidittjat.</verse>
          <verse number="56" Åhtsin Jesusav tiempelbájken ja gaskanisá javllin: ”Majt jáhkket, ij gus åbbånis bässátjijda boade?”</verse>
          <verse number="57" Valla alemushärrá ja farisea lidjin gåhttjum gájkajt, gudi diehtin gånnå Jesus lij, sidjij diededit vaj suv gidditjit bessi.</verse>
        </section>
      </chapter>
      <chapter title="12. kap." 
        <section title="Maria Jesusa juolgijt Betanian vuojddá" 
          <verse number="1" Guhtta biejve bässátjij åvddåla Jesus bådij Betaniaj, Lasarosa viessuj, suv lusi gev Jesus lij jábbmegij lussta båktåm.</verse>
          <verse number="2" Danna sunji mállásijt gárvedin ja Marta dievnastij sunnuv Lasarosav aktan iehtjádij bievddegátten vellahime.</verse>
          <verse number="3" Maria de váldij divras oalle nardusvuojddasav ja Jesusa juolgijt vuojdaj ja vuobdajis sagárdij. Viesso vuojddasa njálga hapsajs dievaj.</verse>
          <verse number="4" Valla Judas Iskariot, åhpadisålmmåjs akta, guhti maŋŋela suv biehtij, javlaj:</verse>
          <verse number="5" ”Manen vuojddasav ettjin gålmmåtjuodet denáras vuobde ja häjojda vatte?”</verse>
          <verse number="6" Ittjij dáv javla häjojt huksamin ájnat dajna gå lij suola. Biednikvuossa lij suv háldon ja váldij dassta mij dåhku biejaduváj.</verse>
          <verse number="7" Valla Jesus hålaj: ”Dibde suv ráfen, vuojddasav le muv hávddádimbäjvváj vuorkudam.</verse>
          <verse number="8" Häjo li agev dijá siegen, valla mån iv le agev dijá siegen.”</verse>
          <verse number="9" Ålos juvdájs gullájin Jesusav danna, valla ettjin dåhku dåssjå suv diehti boade, ájnat aj gehtjatjit Lasarosav gev jábbmegij lussta lij båktåm.</verse>
          <verse number="10" Alemushärrá de lihtudin Lasarosav aj gåddet,</verse>
          <verse number="11" dajna gå nåv ållo juvdá sijáv suv diehti guodin ja Jesusij jáhkkegåhtin.</verse>
        </section>
        <section title="Jesus Jerusalemij boahtá" 
          <verse number="12" Almatja, bässátjijda boahtám, gullájin maŋep biejve Jesusav Jerusalemij boahtemin.</verse>
          <verse number="13" Pálmmaåvsijt válldin ja mannin suv duostutjit. Ja tjuorvvun: ”Hosianna! Buorissjivnnjeduvvam lehkus sån guhti Härrá namán boahtá, sån guhti le Israela gånågis.”</verse>
          <verse number="14" Jesus oasnáv gávnaj, tjåhkkidij dan nali gåktu tjáleduvvam le:</verse>
          <verse number="15" ”Ale balá, niejdda Sion. Gehtja, duv gånågis boahtá, oasnámiese nanna tjåhkkåhime.”</verse>
          <verse number="16" (Åhpadisålmmå ettjin vuostak dav dádjada, valla gå Jesus lij herlugin dagáduvvam, mujttájin dav tjáleduvvam suv birra ja almatja lidjin ajtu nåvti dahkam.)</verse>
          <verse number="17" Gájka gudi siegen lidjin dalloj gå Lasarosav hávdes tjuorvoj ja suv jábbmegij lussta båvtij, vihtanasstin dan birra.</verse>
          <verse number="18" Gå almatja gullin suv merkav dahkam, de vuolggin suv duostutjit.</verse>
          <verse number="19" Valla farisea gaskanisá javllin: ”Vuojnnebihtit ij mige dahkat. Gájkka almatja suv maŋelt viehki.”</verse>
        </section>
        <section title="Jesus hoallá ietjas jábmema birra" 
          <verse number="20" Muhtem grehka sijá siegen lidjin bässátjijda boahtám Jubmelij råhkålittjat.</verse>
          <verse number="21" Sij mannin Filipposa lusi, guhti lij Betsaidas Galileas, ja javllin: ”Härrá, mij lulujma sihtat Jesusav vuojnnet.”</verse>
          <verse number="22" Filippos manáj dav Andreasij giehtutjit ja såj Andreasijn de manájga Jesusij giehtutjit.</verse>
          <verse number="23" Jesus sidjij vásstedij: ”Muddo le dal Almatjabárnev herlugin dahkat.</verse>
          <verse number="24" Sáddnán didjij javlav: Jus väjttagårnne ednamij ij gahttjat lulu ja jábmet, de val aktan gårnnen báhtset luluj. Valla jus jábmá de valjes sjattov vaddá.</verse>
          <verse number="25" Guhti ietjas hekkav ähttsá massá dav, valla guhti dán väráldin hekkas vasjot gádju dav ihkeven iellemij.</verse>
          <verse number="26" Jus guhtik sihtá muv dievnnut de tjuovvus muv, ja gånnå mån lev, danna le muv dievnár aj. Jus guhtik muv dievnnu de Áhttjám suv guddnedahttá.</verse>
          <verse number="27" Muv siello dal vájvástuvvá. Råhkålav gus: Áhttje, gájo muv dát båttås? Iv, dan diehti ham lev boahtám.</verse>
          <verse number="28" Áhttje, dagá namát herlugin.” De jiedna almes gulluj: ”Mån lev dav juo herlugin dahkam ja ájgov ådåsis herlugin dahkat.”</verse>
          <verse number="29" Álmmuk, danna gulldalime, javlaj átjá lij sunji hållam, valla soabmása javllin ieŋŋgil.</verse>
          <verse number="30" Jesus javlaj: ”Muv diehti dát jiedna ittjij gullu, ájnat dijá diehti.</verse>
          <verse number="31" Duobbmo dal dán väráldij boahtá, värálda ráddijiddje dal vuodjeluvvá.</verse>
          <verse number="32" Ja gå ednamis bajeduváv, de gäsáv gájkajt iehtjam lusi.”</verse>
          <verse number="33" Daj bágoj diededij gåktu lij jámátjit.</verse>
          <verse number="34" Álmmuk sunji javlaj: ”Lágas lip oahppam Messias ihkeven ájggáj bissu. Gåktus de máhtá javllat Almatjabárnne hähttu bajeduvvat? Guhtis le Almatjabárnne?”</verse>
          <verse number="35" Jesus vásstedij: ”Vil oanegis ájgev le tjuovgga dijá lunna. Vájaldihtit dav båttåv gå diján le tjuovgga vaj sjievnnjedij ehpit vuojtádalá. Guhti sjievnnjedin vájalt ij diede gåsi vádtsá.</verse>
          <verse number="36" Jáhkkit tjuovggaj dan guhkev gå tjuovgga le vaj tjuovga mánnán sjaddabihtit.” Gå Jesus lij dav hållam, de manáj ja gádoj.</verse>
          <verse number="37" Vájku sijá vuojnedijn lij nåv ållo merkajt dahkam, de ettjin sunji jáhke,</verse>
          <verse number="38" vaj profehta Jesaja bágo lulun ålliduvvat: Härrá, guhtis le dasi jáhkkám majt gulájma, ja gesi le Härrá giehta bigoduvvam?</verse>
          <verse number="39" Ettjin sij máhte jáhkket, dajna gå Jesaja aj javllá:</verse>
          <verse number="40" Sån le sijáv tjalmeduhttám ja sijá vájmojt garradam, vaj tjalmij e vuojne ja vájmoj e dádjada buorádusáv dahkat, vaj sijáv buvtáv buoredit.</verse>
          <verse number="41" Dáv Jesaja javlaj dajna gå suv herlukvuodav vuojnij ja suv birra hålaj.</verse>
          <verse number="42" Daŋgas diehti rádes ålos sunji jáhkkegåhtin, valla fariseaj diehti ettjin sidá dav dåbdåstit ja synagogas tjuoldeduvvat.</verse>
          <verse number="43" Almatjij gudnev Jubmela gudnes ienebut iehttsin.</verse>
        </section>
        <section title="Jáhkko ja vádnajáhkko" 
          <verse number="44" Jesus tjuorvoj: ”Guhti munji jáhkká, ij munji jáhke ájnat sunji guhti muv le rádjam,</verse>
          <verse number="45" ja guhti muv vuojnná, vuojnná suv guhti muv le rádjam.</verse>
          <verse number="46" Mån lev tjuovgga mij väráldij le boahtám vaj ij aktak guhti munji jáhkká sjievnnjedij bátse.</verse>
          <verse number="47" Jus aktak muv bágojt gullá valla dajt ij vuorkki, de iv suv duobbmi dajna gå iv le boahtám väráldav duobbmitjit ájnat väráldav gájutjit.</verse>
          <verse number="48" Guhti muv hilggu ja muv bágojt ij duosto, le ietjas duobmárav duosstum. Muv hållam báhko suv maŋemus biejve duobbmi,</verse>
          <verse number="49" dajna gå ietjastam iv le hållam, ájnat Áhttjám guhti muv le rádjam, le munji javllam majt hållat ja sárnnedit.</verse>
          <verse number="50" Ja diedáv suv gåhttjom ihkeven iellemav vaddá. Gå hålav de hålav gåktu Áhttjám le muv åhpadam.”</verse>
        </section>
      </chapter>
      <chapter title="13. kap." 
        <section title="Jesus åhpadisålmmåj juolgijt bassá" 
          <verse number="1" Bässátjij åvddålasj lij, ja Jesus diedij ájgev ållånam väráldis vuolgget Áhtjes lusi. Sån lij ietjas almatjijt ähttsám gudi dán väráldin viessun ja nåhkåma rádjáj sijáv iehtsij.</verse>
          <verse number="2" Iehkedismállásijda lidjin tjåhkanam ja bärggal lij juo Judasa, Simon Iskariota bárne, vájmon mielav båktåm Jesusav bähtátjit.</verse>
          <verse number="3" Jesus diedij Áhtjes gájkka suv giedajda biedjam ja Jubmelis boahtám ja de dal lij Jubmela lusi máhttsamin.</verse>
          <verse number="4" Tjuottjadij de bårråmis, ålgoldisgárvov nuolaj ja lijnev ålema birra tjanáj.</verse>
          <verse number="5" De tjátjev basádimlihttáj liebnij ja åhpadisålmmåj juolgijt bassagådij ja sagárdij lijnijn mij lij ålema birra.</verse>
          <verse number="6" Gå Simon Petrusa lusi bådij, de javlaj: ”Härrá, basátjit le gus muv juolgijt?”</verse>
          <verse number="7" Jesus vásstedij: ”I dálla dádjada majt dagáv valla maŋŋela dádjadittja”.</verse>
          <verse number="8" Petrus javlaj: ”I luoddnok muv juolgijt oattjo bassat!” Jesus sunji vásstedij: ”Jus duv iv basá, de dujna ij le oasse mujna.”</verse>
          <verse number="9" Simon Petrus de javlaj: ”Ale dåssjå muv juolgijt basá, ájnat giedajt ja oajvev aj.”</verse>
          <verse number="10" Valla Jesus sunji javlaj: ”Guhti le lávgudam, le juo rájnas ja dárbaj dåssjå juolgijt bassat. Ja dij lihpit rájnnasa, valla ehpit gájka.”</verse>
          <verse number="11" Diedij vuojn guhti lij suv bähtátjit, ja dan diehti javlaj gájka ällim rájnnasa.</verse>
          <verse number="12" Gå sijá juolgijt lij bassam, ålgoldisbiktasij tjágŋam ja bievddegáddáj viellidam, de sidjij javlaj: ”Dádjadihpit gus majt didjij lev dahkam?</verse>
          <verse number="13" Gåhttjobihtit muv åhpadiddjen ja härrán, ja duolla dan diehti gå nåv le.</verse>
          <verse number="14" Jus dal mån, dijá härrá ja åhpadiddje, lev dijá juolgijt bassam, de dij aj lihpit vielggen guhtik guojmáda juolgijt bassat.</verse>
          <verse number="15" Didjiv lev buojkulvisáv vaddám, vaj dahkabihtit nåv gåk mån didjij lev dahkam.</verse>
          <verse number="16" Sáddnán didjij javlav: dievnár ij le båndis bárep, ja rájaduvvam ij le sujsta bárep guhti suv le rádjam.</verse>
          <verse number="17" Gå dav diehtebihtit, ja jus dan milta dahkabihtit, de lihpit sáluga.</verse>
        </section>
        <section title="Jesus biehttev tsuojggi" 
          <verse number="18" Iv gájkaj dijáj birra håla. Diedáv gejt lev válljim, valla tjáluga bágo vierttiji ålliduvvat: Guhti muv lájbes bårrå, le boaskes munji bajedam.</verse>
          <verse number="19" Hålav juo dálla åvddål návti sjaddá vaj dij dalloj gå nåv sjaddá, jáhkkebihtit mån lev mån.</verse>
          <verse number="20" Sáddnán didjij hålav: guhti duosstu soabmásav gev rájav, duosstu aj muv. Ja guhti muv duosstu, duosstu suv guhti muv le rádjam.”</verse>
          <verse number="21" Gå Jesus lij dáv hållam de sisŋelt doargestij ja vihtanastij: ”Sáddnán didjij javlav, dijás akta muv bähttá.”</verse>
          <verse number="22" Åhpadisålmmå gähttjin guhtik guojmmásisá, usjudalá gen birra ságastij.</verse>
          <verse number="23" Sijás akta, sån gev Jesus iehtsij, vellahij bievddegátten Jesusa guoran.</verse>
          <verse number="24" Simon Petrus sunji siejvvelij Jesusis gatjádit gen birra ságastij.</verse>
          <verse number="25" Åhpadisålmåj Jesusa ratte vuosstij sådjålij ja gatjáj: ”Härrá, guhtis sån le?”</verse>
          <verse number="26" Jesus vásstedij: ”Sån guhti dáv lájbev oadtju mav dal buonjostav.” Buodnjolij lájbev ja Judasij, Simon Iskariota bárnnáj, vattij.</verse>
          <verse number="27" Gå Judas lij lájbev oadtjum, de Sáhtán suv sisi tjáŋaj. Jesus hålaj: ”Dagá dalága mav galga!”</verse>
          <verse number="28" Ittjij sijás aktak bievddegátten dádjada manen sunji dav hålaj.</verse>
          <verse number="29" Biedniga lidjin Judasa háldon ja dan diehti muhtema jáhkkin Jesus lij suv gåhttjum basijda oasestit jali juojddá häjojda vaddet.</verse>
          <verse number="30" Valla Judas lájbev váldij ja ålgus dalága manáj. Idja lij.</verse>
        </section>
        <section title="Ådå budá" 
          <verse number="31" Judas dassta mannam Jesus hålaj: ”Almatjabárnne le dal herlugin dagáduvvam, ja Jubmel le herlugin suv sinna dagáduvvam.</verse>
          <verse number="32" Jus dal Jubmel le herlugin suv sinna dagáduvvam, de Jubmel suv aj ietjas sinna herlugahttá ja ruvvaláhkáj dav dahká.</verse>
          <verse number="33" Muv mána, oanegis ájgev ájn lev dijá lunna. Gal dij muv åtsåtjihpit ja javlav dal didjij degu juvdájda: Gåsi vuolgáv ehpit máhte boahtet.</verse>
          <verse number="34" Ådå budáv didjij vattáv: iehttsit guhtik guojmáda. Gåktu dijáv lev ähttsám nåvti galggabihtit dij aj guhtik guojmáda iehttset.</verse>
          <verse number="35" Jus gaskanihtte le gieresvuohta, de gájka árvvedi dijáv muv åhpadisålmmån.”</verse>
        </section>
        <section title="Jesus Petrusa vuornnomav åvddålin sárnnu" 
          <verse number="36" Simon Petrus gatjádij: ”Gåsi maná, härrá?” Jesus vásstedij: ”Dåhku gåsi manáv i dálla máhte tjuovvot valla maŋebut tjuovo.”</verse>
          <verse number="37" Petrus javlaj: ”Härrá, manen iv duv dálla máhte tjuovvolit? Hekkam duv åvdås vattáv.”</verse>
          <verse number="38" Jesus de hålaj: ”Vattá gus hekkat muv åvdås? Sáddnán dunji javlav: Åresvuonntsá ij tjuoja, åvddål gå gålmmi muv vuornáda.”</verse>
        </section>
      </chapter>
      <chapter title="14. kap." 
        <section title="Gäjnno Áhtje lusi" 
          <verse number="1" ”Allit balá. Jáhkkit Jubmelij ja jáhkkit munji.</verse>
          <verse number="2" Áhtjám vieson li ållo lanjá. Luluv gus ietján javllat manáv didjij sajev gárvedittjat?</verse>
          <verse number="3" Ja jus dal manáv didjij sajev gárvedittjat, de máhtsav dijáv iehtjam lusi viettjatjit vaj lihpit gånnå mån lev.</verse>
          <verse number="4" Gäjnov dåhku dåbddåbihtit.”</verse>
          <verse number="5" Tomas javlaj: ”Härrá, ep diede gåsi le vuolggemin. Gåktus de gäjnov dåbddåp?”</verse>
          <verse number="6" Jesus vásstedij: ”Mån lev gäjnno, sádnesvuohta ja iellem. Aktak ij Áhtje lusi besa ietján gå muv baktu.</verse>
          <verse number="7" Jus munji lihpit dåbdijdam, de dåbdijdittjabihtit áhttjásim aj. Suv lihpit dal juo vuojnnám ja de suv dal dåbddåbihtit.”</verse>
          <verse number="8" Filippos javlaj: ”Härrá, vuoseda midjij Áhtjev, de duhtap.”</verse>
          <verse number="9" Jesus vásstedij: ”Dijá siegen guhkev lev årrum ja daŋgas diehti muv i dåbdå, Filippos? Guhti muv le vuojnnám, le Áhtjev vuojnnám. Gåktus de máhtá javllat: Vuoseda Áhtjev?</verse>
          <verse number="10" I gus jáhke mån lev Áhtjen ja Áhttje le mujna? Majt hålav iv ietjastam håla; Áhttje le mujna dagojdis dahkamin.</verse>
          <verse number="11" Jáhkkit munji gå javlav muv Áhttjen ja Áhtjev mujna jali jáhkkit edasik dagoj diehti.</verse>
          <verse number="12" Sáddnán didjij javlav: guhti munji jáhkká, muv dagojt dahká ja ájn vil stuorábujt, dajna gå, mån Áhtje lusi vuolgáv,</verse>
          <verse number="13" ja dagáv majt ihkenis muv namán råhkålihpit, vaj Áhttje Bárne baktu herluguvvá.</verse>
          <verse number="14" Jus muv namán råhkålihpit, de dagáv majt sihtabihtit.</verse>
        </section>
        <section title="Viehkediddje, sádnesvuoda Vuojŋŋanis" 
          <verse number="15" Jus muv iehttsebihtit, de muv budájt anodihpit.</verse>
          <verse number="16" Áhttjáj råhkålav ja sån ietjá viehkediddjev didjij vaddá ihkeven ájggáj dijá lunna årutjit:</verse>
          <verse number="17" sádnesvuoda Vuojŋŋanisáv. Värált ij buvte suv duosstot dan diehti gå värált ij suv vuojne, ij ga dåbdå. Valla dij dåbddåbihtit, dan diehti gå sån le dijá lunna ja dijáj viessu.</verse>
          <verse number="18" Iv dijáv galluk guode, dijá lusi boadáv.</verse>
          <verse number="19" Ájn oanegis ájgev, ja värált ij muv dasti vuojne. Valla dij vuojnnebihtit dan diehti gå mån viesov ja dij viessobihtit.</verse>
          <verse number="20" Dan biejve dádjadihpit mån lev Áhtjenam, didja mujna ja mån dijájn.</verse>
          <verse number="21" Guhti muv budájt tjuovvu, ähttsá muv. Áhttjám suv ähttsá guhti muv ähttsá ja mån suv ähtsáv ja sunji iehtjam bigodav.”</verse>
          <verse number="22" Judas - ij Judas Iskariot gatjádij: ”Härrá, gåktus ietjat midjij bigoda ja väráldij i?”</verse>
          <verse number="23" Jesus vásstedij: ”Jus aktak muv ähttsá de muv bágojt vuorkut ja Áhttjám suv ähttsá. Suv lusi måj båhtin ja suv lusi báhtsin.</verse>
          <verse number="24" Guhti muv ij iehtse, ij muv bágojt ga vuorkuda. Valla bágov mav lihpit gullam ij mujsta boade, ájnat Áhtjes guhti muv le rádjam.</verse>
          <verse number="25" Dáv lev didjij hållam, gå ájn dijá lunna lev.</verse>
          <verse number="26" Valla Viehkediddje, ájlis Vuojŋŋanis, gev Áhttje le muv namán rájatjit, åhpat dijáv gájkka ja mujttát gájkka majt lev hållam.</verse>
          <verse number="27" Ráfev didjij guodáv, iehtjam ráfev didjij vattáv, iv val dav mav värált vaddá. Allit balá, årrut jálo.</verse>
          <verse number="28" Gulájda didjij hålliv: Vuolgáv, valla boadáv vas dijá lusi. Jus muv lulujda iehttset, de ávvudallat lulujda gå Áhtje lusi manáv, dan diehti gå Áhttje le mujsta stuoráp.</verse>
          <verse number="29" Dáv didjij javlav åvddåla nåvti sjaddá, vaj jáhkkebihtit dalloj gå nåv sjaddá.</verse>
          <verse number="30" Iv didjij dasti nåv ednagijt håla dan diehti gå värálda ráddijiddje dal boahtá. Sujna ij le fábmo muv badjela.</verse>
          <verse number="31" Valla värált viertti dal diehtet Áhtjev ähtsáv ja dagáv nåv gåktu Áhttje muv le gåhttjum. Båhtit, mannup dássta.</verse>
        </section>
      </chapter>
      <chapter title="15. kap." 
        <section title="Muodulvis vijnnamuora birra" 
          <verse number="1" Mån lev duohta vijnnamuorra ja Áhttjám le vijnnagárddeålmåj.</verse>
          <verse number="2" Juohkka oavsev gånnå älle sjatto mujsta jallá ja juohkka oavsev gånnå li sjatto rájnni, vaj ienep sjatto ihti.</verse>
          <verse number="3" Dij lihpit juo rájnnasa dan bágo baktu mav didjij lev sárnnedam.</verse>
          <verse number="4" Bissut mujna, de mån dijájn bisov. Gåktu oavsen ietjastis älle sjatto jus ij le vijnnamuoran gitta, nåvti älle diján ga sjatto jus ehpit le mujna.</verse>
          <verse number="5" Mån lev vijnnamuorra, dij lihpit oavse. Jus aktak le mujna ja mån sujna, li sujna ållo sjatto: muv dabdá ehpit mavga buvte dahkat.</verse>
          <verse number="6" Guhti ij mujna biso ássná åvsij láhkáj ja bálkestuvvá. Åvsijt tjoahkki, dållåj biedjá ja boalldá.</verse>
          <verse number="7" Jus mujna bissobihtit ja muv bágo dijájn bissu, de råhkålihtit majt sihtabihtit ja oadtjobihtit.</verse>
          <verse number="8" Áhttjám herluguvvá gå diján le sjattojs vallje ja muv åhpadisålmmån sjaddabihtit.</verse>
          <verse number="9" Gåktu Áhttje muv iehtsij, nåvti dijáv iehttsiv. Bissut muv gieresvuodan.</verse>
          <verse number="10" Jus muv budájt anodihpit de muv gieresvuodan bissobihtit, nåvti gåktu mån Áhtjám budájt lev anodam ja suv gieresvuodan bisov.</verse>
        </section>
        <section title="Iehttsit guhtik guojmáda" 
          <verse number="11" Dáv lev hållam vaj muv ávvo diján bissu ja dijá ávvo ålliduvvá.</verse>
          <verse number="12" Dát le muv budá: iehttsit guhtik guojmáda nåvti gåktu mån lev dijáv ähttsám.</verse>
          <verse number="13" Avtanik ij le stuoráp gieresvuohta gå sujna guhti hekkas rádnajis åvdås vaddá.</verse>
          <verse number="14" Dij lihpit muv rádna jus dahkabihtit majt gåhtjov.</verse>
          <verse number="15" Iv dasti dijáv dievnárin gåhtjo, dan diehti gå dievnár ij diede majt boanndis dahká. Dijáv ráddnan gåhtjov, dajna gå didjij lev diededam gájkka majt Áhtjestam lev gullam.</verse>
          <verse number="16" Dij ehpit le muv válljim, ájnat mån lev dijáv válljim ja mierredam dijáv väráldij mannat sjattojt sjaddadittjat, bisso sjattojt. Áhttje de muv namán didjij gájkka vaddá mav sujsta ihkenis råhkålihpit.</verse>
          <verse number="17" Dát le muv gåhttjom didjij: iehttsit guhtik guojmáda.</verse>
        </section>
        <section title="Värálda vassje" 
          <verse number="18" Jus värált dijáv vasjot, de mujttit vasjodij muv juo dijá åvddåla.</verse>
          <verse number="19" Jus väráldij lulujda gullut, de värált luluj dijáv iehttset degu lulujda dan ietjasa. Valla ehpit dálla väráldij gullu, ájnat mån lev dijáv väráldis tjuolldám ja dan diehti värált dijáv vasjot.</verse>
          <verse number="20" Mujttit majt lev hållam: dievnár ij le båndistis bárep. Jus muv li doarrádallam, de doarrádalátji dijáv aj. Jus muv bágojt li vuorkudam, de dijá bágojt aj vuorkudittji.</verse>
          <verse number="21" Valla gájkka dájt muv namá diehti didjij dahki, dajna gå e suv dåbdå guhti muv le rádjam.</verse>
          <verse number="22" Jus iv lulu boahtet sidjij hålatjit, de sij lulun suttoj dagi. Dálla siján ij le mige majna suttojdisá bälosti.</verse>
          <verse number="23" Guhti muv vasjot, Áhtjám aj vasjot.</verse>
          <verse number="24" Jus iv lulu dakkir dagojt sijá siegen dahkat majt aktak ietjá ij le dahkam, de lulun suttoj dagi. De li dal dajt vuojnnám ja de munnuv Áhtjám vasjodi.</verse>
          <verse number="25" Valla báhko ietjasa láhkaj tjáleduvvam, galgaj ålliduvvat: Sij li muv oare dagi vasjodam.</verse>
          <verse number="26" Gå Viehkediddje boahtá, sádnesvuoda Vuojŋŋanis, gev Áhtje lussta rájav ja guhti Áhtjes vuolggá, de sån vihtanasstá muv birra.</verse>
          <verse number="27" Dij aj vihtanasstebihtit dan diehti gå mujna lihpit álggorájes årrum.</verse>
        </section>
      </chapter>
      <chapter title="16. kap." 
        <verse number="1" Dáv lev didjij hållam vaj ehpit mujsta gahtja.</verse>
        <verse number="2" Dijáv synagogajs vuodjeli ja ájgge boahtá gå juohkkahasj guhti dijáv gåddå, jáhkká ietjas Jubmelav dievnastime.</verse>
        <verse number="3" Ja dav dahki dan diehti gå älle Áhttjáj dåbdijdam, älle ga munji.</verse>
        <verse number="4" Hållam lev dáv didjij vaj dij, gå ájgge boahtá, mujttebihtit mav hålliv.</verse>
        <section title="Sádnesvuoda Vuojŋŋanis" 
          <verse number="Dáv" ittjiv didjij álgos håla dan diehti gå dijá lunna lidjiv.</verse>
          <verse number="5" Valla manáv dal suv lusi guhti muv le rádjam ja aktak ij dijás gatjáda: Gåsi maná?</verse>
          <verse number="6" ájnat majt lev hållam vájmojdihtte surgujn dävddá.</verse>
          <verse number="7" Valla sáddnáv didjij javlav: ietjada buoremusá diehti dijáv guodáv. Jus dijáv iv guode, de Viehkediddje ij dijá lusi boade. Valla gå vuolgáv de dijá lusi suv rájav.</verse>
          <verse number="8" Ja gå boahtá, de väráldij vuoset mij suddo, rievtesferdukvuohta ja duobbmo le.</verse>
          <verse number="9" Suddo: e munji jáhke.</verse>
          <verse number="10" Rievtesferdukvuohta: Áhtje lusi vuolgáv ja ehpit muv dasti vuojne.</verse>
          <verse number="11" Duobbmo: dán värálda ráddijiddje le duobbmidallam.</verse>
          <verse number="12" Mujna le ájn enas didjij hållat valla dij ehpit dav dálla ábbmi duosstot.</verse>
          <verse number="13" Valla gå boahtá, sádnesvuoda Vuojŋŋanis, de dijáv ålles sádnesvuohtaj doalvvu. Ij ietjastis håla ájnat sárnnet majt gullá ja diedet mij le boahtemin.</verse>
          <verse number="14" Sån herlugahttá muv dan diehti gå dav majt didjij bigot oadtju mujsta.</verse>
          <verse number="15" Gájkka mij le Áhtje le muv. Danen javlliv majt didjij bigot oadtju mujsta.</verse>
        </section>
        <section title="Oanegis ájgge" 
          <verse number="16" Oanegis ájgge ja ehpit muv dasti vuojne, ájn oanegis ájgge ja muv vas vuojnnebihtit.”</verse>
          <verse number="17" Muhtema åhpadisålmmåjs de nubbe nubbáj javllin: ”Majt ussjol gå midjij javllá: ’Oanegis ájgge ja ehpit muv dasti vuojne, ájn oanegis ájgge ja muv vas vuojnnebihtit’ ja majt ussjol gå javllá: ’Áhtje lusi vuolgáv’?”</verse>
          <verse number="18" Danen de hållin: ”Manen javllá ’oanegis ájgge’? Ep dádjada majt javllá.”</verse>
          <verse number="19" Jesus ielvij sihtin sujsta gatjádallat ja javlaj: ”Dij ussjolihpit manen javlliv: ’Oanegis ájgge ja ehpit muv dasti vuojne, oanegis ájgge ja muv vas vuojnnebihtit’?</verse>
          <verse number="20" Sáddnán didjij javlav: tjierotjihpit ja hujátjihpit, valla värált ávvudallá. Surggahittjabihtit, valla dijá surggo ávvuj jårgijt.</verse>
          <verse number="21" Gå nissun le riegádahtátjit de vájvástuvvá dajna gå suv ájgge le boahtám. Vallak riegádahttám, de ij dasti ávonis ietjas vájvijt mujte, danen gå almasj le väráldij riegádam.</verse>
          <verse number="22" De dal diján aj li vájve, valla dijáv vaden vuojnáv ja dalloj ávvudallabihtit ja aktak ij ávov dijás válde.</verse>
          <verse number="23" Dan biejve ehpit mujsta majdik gatjádalá. Sáddnán didjij javlav: Áhttje vaddá majt muv namán råhkålihpit.</verse>
          <verse number="24" Dálátjij ehpit le majdik muv namán råhkålam. Råhkålihtit, de oadtjobihtit vaj dijá ávvo ålliduvvá.</verse>
        </section>
        <section title="Båddå gå åhpadisålmmå hádjási" 
          <verse number="25" Dáv lev didjij muodulvisáj hållam. Boahtá ájgge gå iv dasti muodulvisáj håla ájnat tjielggasit gájkka Áhtje birra diededav.</verse>
          <verse number="26" Dan biejve muv namán råhkålihpit ja iv javla dijá åvdås Áhttjáj råhkålav.</verse>
          <verse number="27" Áhttje iesj dijáv ähttsá dan diehti gå lihpit muv ähttsám ja jáhkkám muv Jubmelis boahtet.</verse>
          <verse number="28" Áhtje lussta båhtiv ja väráldij manniv. Väráldav dal vaden guodáv ja Áhtje lusi vuolgáv.”</verse>
          <verse number="29" Åhpadisålmmå javllin: ”De dal tjielggasit håla ja i dasti muodulvisáj.</verse>
          <verse number="30" Diehtep dal gájkka dån diedá, i dárbaha gullat avtak gatjádallamin. Dan diehti jáhkkep duv Jubmelis boahtet.”</verse>
          <verse number="31" Jesus vásstedij: ”De dal jáhkkebihtit.</verse>
          <verse number="32" Ájgge boahtá, ja juo le boahtám, gå dij guhtik guovlluj hádjásihpit ja muv aktu guodebihtit. Valla iv le aktu, dan diehti gå muv lunna le Áhttje.</verse>
          <verse number="33" Mån lev dáv hållam vaj diján lehkus ráfe muv baktu. Väráldin bijnástuvátjihpit valla dårvustallit, mån lev väráldav vuojttám.”</verse>
        </section>
      </chapter>
      <chapter title="17. kap." 
        <section title="Hålla nåhkå: Jesusa råhkålvis almatjijdes åvdås" 
          <verse number="1" Hållamis häjttám Jesus tjalmijdis almmáj jårggålij ja javlaj: ”Áhttje, båddå le boahtám. Herlugahte Bárnát vaj Bárnnát máhttá duv herlugahttet.</verse>
          <verse number="2" Dån le sunji fámov vaddám divna almatjij badjel ihkeven iellemav vattátjit gájkajda gejt sunji le vaddám.</verse>
          <verse number="3" Ja ihkeven iellem le: sij dåbddi duv, ájnna duohta Jubmelav, ja Jesus Kristusav, gev dån le rádjam.</verse>
          <verse number="4" Dán ednamin lev duv herlugahttám gå lev ållidam dagov mav muv gåhttju dahkat.</verse>
          <verse number="5" Herlugahte dal muv ietjat lunna, Áhttje, dajna herlukvuodajn mij mujna lij duv lunna värálda åvddåla.</verse>
          <verse number="6" Duv namáv lev bigodam almatjijda gejt väráldis válldi ja munji vaddi. Sij lidjin duv, munji sijáv vaddi, ja sij li duv bágov vuorkudam.</verse>
          <verse number="7" De dal diehti gájkka mav munji vaddi dujsta boahtá.</verse>
          <verse number="8" Duv vaddem bágojt lev sidjij vaddám ja dajt li duosstum. Ållåsit li dádjadam duv lussta boadáv ja sij jáhkki dån muv le rádjam.</verse>
          <verse number="9" Sijá åvdås råhkålav. Iv värálda åvdås råhkåla, ájnat sijá åvdås gejt munji le vaddám dan diehti gå dunji gulluji.</verse>
          <verse number="10" Gájkka muv le duv, ja gájkka duv le muv, ja mån lev sijá baktu herlugin dagáduvvam.</verse>
          <verse number="11" Iv le dasti väráldin valla sij väráldij báhtsi ja mån duv lusi boadáv. Ájlis Áhttje, várjjala sijájt namánat, mav munji le vaddám, vaj sij lulun aktan sjaddat nåv gåk måj lin akta.</verse>
          <verse number="12" Gå sijá lunna lidjiv de várjjaliv sijáv duv namán, mav munji vaddi. Suoddjijiv sijáv ja aktak ietjá ittjij håhkkåna gå håhkkånime ålmåj, vaj tjáluk luluj ålliduvvat.</verse>
          <verse number="13" Boadáv dal duv lusi, valla dáv javlav gå ájn lev väráldin vaj sij ållåsit muv ávov oadtju.</verse>
          <verse number="14" Sidjij lev bágut vaddám ja värált le sijáv vasjodam dan diehti gå e väráldij gullu, nåv gåktu mån iv väráldij ga gullu.</verse>
          <verse number="15" Iv dunji råhkåla sijáv väráldis válldet, ájnat sijáv bahás várjjalit.</verse>
          <verse number="16" Sij e väráldij gullu, nåv gåktu mån iv ga väráldij gullu.</verse>
          <verse number="17" Ájlistuhte sijáv sádnesvuoda baktu; duv báhko le sádnesvuohta.</verse>
          <verse number="18" Gåktu dån muv väráldij le rádjam nåvti lev mån sijáv väráldij rádjam,</verse>
          <verse number="19" ja sijá diehti värron iehtjam ájlistuhtáv sijáv aj ájlistuvátjit sádnesvuoda baktu.</verse>
          <verse number="20" Valla iv dåssjå sijá åvdås råhkåla, ájnat gájkaj åvdås gudi sijá bágo baktu munji jáhkki.</verse>
          <verse number="21" Råhkålav vaj sij gájka lulun aktan sjaddat ja nåv gåk dån, Áhttje, le mujna ja mån dujna, sij aj lulun munnujn. Värált de dassta árvvet dån muv le rádjam.</verse>
          <verse number="22" Herlukvuodav mav munji le vaddám lev sidjij vaddám aktan sjattatjit nåv gåktu måj lin akta,</verse>
          <verse number="23" mån sijájn ja dån mujna, ja sij lulun ållåsin aktan sjaddat. De värált árvvet dån muv le rádjam ja sijáv ähttsám nåv gåktu dån muv le ähttsám.</verse>
          <verse number="24" Áhttje, sidáv sijájt gejt munji vaddi muv lunna årrot, vaj herlukvuodav vuojnni mav dån munji le vaddám, dan diehti gå dån muv le juo värálda sjivnnjedime åvddåla ähttsám.</verse>
          <verse number="25" Rievtesferduk Áhttje, värált ij duv dåbdå, valla mån dåbdåv ja sij li dádjadam dån muv le rádjam.</verse>
          <verse number="26" Mån lev duv namáv sidjij dåbddusin dahkam ja dagáv dav dåbddusin vaj gieresvuohta majna muv le ähttsám luluj sijájn bissot ja mån sijájn.”</verse>
        </section>
      </chapter>
      <chapter title="18. kap." 
        <section title="Jesus fáŋŋgiduvvá" 
          <verse number="1" Gå Jesus lij dav hållam, de vuolgij åhpadisålmmåjis Kidronvákke nuppe bälláj. Dåppe lij sjattadahka gåsi mannin.</verse>
          <verse number="2" Judas aj, guhti suv biehtij, sajev dåbdåj dajna gå Jesus ja åhpadisålmmå álu dasi tjåhkanin.</verse>
          <verse number="3" Judas váldij doarroålmmåjt ja muhtem alemushärrájt ja fariseajt maŋŋásis, ja sij båhtin dåhku tjuovgaj, loavgáj ja värjoj.</verse>
          <verse number="4" Jesus, diehtemin mij suv vuordij, manáj ålgus sijá lusi ja gatjáj: ”Gev åhtsåbihtit?”</verse>
          <verse number="5" Sij vásstedin: ”Jesusav Nasaretas.” Jesus javlaj: ”Mån lev Jesus.” Sijá siegen lij aj Judas, biehtte.</verse>
          <verse number="6" Gå Jesus dal javlaj: ”Mån lev Jesus”, de murddelin ja ednamij luojttádin.</verse>
          <verse number="7" Gatjádij sijás vaden: ”Gev åhtsåbihtit?” ja gå vásstedin: ”Jesusav Nasaretas”,</verse>
          <verse number="8" de javlaj: ”Mån ham juo javlliv lev Jesus. Jus muv lihpit åhtsåmin, de dibddit duojt nuppijt mannat.”</verse>
          <verse number="9" Dan diehti gå mav lij hållam luluj ålliduvvat: ”Iv le avtak sijás láhppám gejt munji le vaddám.”</verse>
          <verse number="10" Valla Simon Petrus ietjas svierdev råhttij ja alemushärrá dievnárav tjaskestij ja rievtes bieljev sujsta jalástij; dievnára namma lij Malkos.</verse>
          <verse number="11" Petrusij de Jesus javlaj: ”Tsåggåla svierdev dåhppåsis: Ittjiv gus galga juhkat gávtjav mav Áhttje munji le vaddám?”</verse>
        </section>
        <section title="Jesus alemushärrá åvdån. Petrus Jesusav vuornnu" 
          <verse number="12" Doarroajvve, aktan vávtaj ja juvdáj ålmmåj, Jesusav giddij, tjanáj</verse>
          <verse number="13" ja suv vuolgadij vuostak Hannasa, Kajafasa vuohpa lusi, guhti lij dan jage alemushärrán.</verse>
          <verse number="14" Kajafas lij juvdájda tjielggim buoremus luluj jus akta ájnna ålmåj luluj álmmuga åvdås jábmet.</verse>
          <verse number="15" Simon Petrus nuppijn ietjá åhpadisålmmåjn Jesusav tjuovvolij. Nubbe lij alemushärráj oahpes ja Jesusav tjuovoj alemushärrá viessuj,</verse>
          <verse number="16" valla Petrus uvsa ålggolij bátsij. Duot nubbe åhpadisålmåj, alemushärráj oahpes, manáj ålgus ságastittjat dernujn, uksagáhttárijn, ja därnno doalvoj Petrusav sisi.</verse>
          <verse number="17" Valla därnno uksaguoran Petrusij javlaj: ”Ille gus dån aj duon ålmmå åhpadisålmmåjs akta?” Sån vásstedij: ”Iv le.”</verse>
          <verse number="18" Tjoaskes lij ja dievnára ja vávta lidjin hilladålåv tsahkkidam ja dållågátten biktaladdin, Petrus aj.</verse>
          <verse number="19" Alemushärrá Jesusis suv åhpadisålmmåj ja åhpa birra gatjádaláj.</verse>
          <verse number="20" Jesus de vásstedij: ”Bihko lev väráldij sárnnedam. Agev lev åhpadam synagogajn ja tiemmpelin, gåsi divna juvdá tjåhkani. Iv le majdik suolet hållam.</verse>
          <verse number="21" Man diehti mujsta gatjáda? Gatjáda sijás gudi li gulldalam majt sidjij lev sárnnedam. Sij ham diehti majt lev javllam.”</verse>
          <verse number="22" Vávtajs akta danna guoran suv muohtuj spähkkalij ja javlaj: ”Dan láhkáj gus alemushärráj vássteda?”</verse>
          <verse number="23" Jesus javlaj: ”Jus boasstot lev juojddá javllam de javla mav. Valla jus mujna le duolla, manen de muv tsábmesti?”</verse>
          <verse number="24" Hannas de suv tjadnasin alemushärrá Kajafasa lusi rájaj.</verse>
          <verse number="25" Valla Simon Petrus lij danna biktalime. Sunji javllin: ”I gus dån aj suv åhpadisålmmåjda gullu?” Petrus vuornoj: ”Iv, iv de sidjij gullu.”</verse>
          <verse number="26" Alemushärrá vávtajs akta, bierre sunji gässta Petrus lij bieljev jalástam, de javlaj: ”Ittjiv gus duv sjattadagán sujna aktan vuojne?”</verse>
          <verse number="27" Petrus ájn akti vuornádij. Ja daŋga båttå åresvuonntsá tjuojaj.</verse>
        </section>
        <section title="Jesus Pilatusa åvdån" 
          <verse number="28" Kajafasa lussta Jesusav ednamhärrá viessuj doalvvun. Árradisán lij. Ietja de ålgus báhtsin báddanimes besatjit ja bässásjmállásijt bårråt máhtátjit.</verse>
          <verse number="29" Pilatus de ålgus sijá lusi manáj ja gatjádij: ”Man diehti dáv ålmmåv guoddalihpit?”</verse>
          <verse number="30" Vásstedin: ”Jus ij bahádahkke lulu, de ep suv lulu dunji guodet.”</verse>
          <verse number="31" Pilatus javlaj: ”Válldit suv de ietja ja duobbmijihtit ietjada lága milta.” Valla juvdá vásstedin: ”Miján älle riektá avtak gåddet.”</verse>
          <verse number="32" Dajna gå báhko luluj ålliduvvat, mav Jesus lij javllam diededattijn makkir jábmemav galgaj gillat.</verse>
          <verse number="33" Pilatus vas viessusis moattoj, gåhtjoj Jesusav boahtet ja gatjádij: ”De dån le juvdáj gånågis?”</verse>
          <verse number="34" Jesus vásstedij: ”Ietjastat gus dav javla vaj iehtjáda gus dav li javllam?”</verse>
          <verse number="35" Pilatus javlaj: ”Iv le gåjt de mån juvdá. Duv álmmuk ja alemushärrá li munji duv guodám. Majdes le dahkam?”</verse>
          <verse number="36" Jesus vásstedij: ”Muv rijkka ij le dát väráldis. Jus muv rijkka luluj dát väráldis, de muv fárro luluj oajbbot vaj iv juvdájda vatteduvá. Valla muv rijkka ij le dát väráldis.”</verse>
          <verse number="37" Pilatus gatjáj: ”De dån le gånågis?” Jesus vásstedij: ”Iesj muv gånågissan javla. Riegádam lev ja väráldij boahtám dåssjå dán diehti: sádnesvuodav vihtanastátjit. Guhti sádnesvuohtaj gullu gulldal muv jienav.”</verse>
          <verse number="38" Pilatus sunji javlaj: ”Mij le sádnesvuohta?”</verse>
        </section>
        <section title="Jesus bilkkeduvvá. Pilatus juorrul" 
          <verse number="Pilatus" de ålgus juvdáj lusi vaden manáj ja javlaj: ”Iv suv masik velgulattjan gávna.</verse>
          <verse number="39" Valla dábij milta soabmásav didjij bässátjijda luojtáv. Sihtabihtit gus muv juvdáj gånågisáv luojttet?”</verse>
          <verse number="40" De vaden tjuorvvun: ” Ale de suv, luojte farra Barabbasav!” Valla Barabbas lij rievvár.</verse>
        </section>
      </chapter>
      <chapter title="19. kap." 
        <verse number="1" Pilatus de Jesusav ruosskidahtij.</verse>
        <verse number="2" Doarroålmmå tjiesskis lánjátjijs kråvnåv bárddin mav oajves nali biedjin ja tjáŋadin suv purpurbájnok ålgoldisgárvvuj.</verse>
        <verse number="3" Mannin suv lusi ja javllin: ”Buoris, juvdáj gånågis”, ja de nierajda suv spähkkun.</verse>
        <verse number="4" Pilatus vaden ålgus manáj ja juvdájda javlaj: ”Buvtáv suv dijá lusi buojkuldahtátjit iv suv velgulattjan masik gávna.”</verse>
        <verse number="5" Jesus ålgus bådij, tjiesskis lánjátjijs kråvnnå oajven ja purpurbájnok ålgoldisgárvvo bivtan, ja Pilatus javlaj: ”Gähttjit ålmmåv!”</verse>
        <verse number="6" Vallak alemushärrá ålmmåjisá suv ájttsin, de tjuorvvun: ”Ruossinávlli, ruossinávlli!” Pilatus javlaj: ”Ruossinávllijihtit ietja. Iv suv velgulattjan masik gávna.”</verse>
        <verse number="7" Juvdá vásstedin: ”Miján le láhka ja dan lága milta hähttu jábmet, dan diehti gå ietjas le Jubmela Bárnnen dahkam.”</verse>
        <verse number="8" Gå Pilatus dav guláj de vil ienebut balláj.</verse>
        <verse number="9" Moattoj viessusis ja Jesusis gatjáj: ”Gåsstå le dån?” Valla Jesus ittjij mavga vássteda.</verse>
        <verse number="10" Pilatus de javlaj: ”Nádo gus mujna ságastimes? I gus diede mujna le fábmo duv luojtátjit ja fábmo duv ruossinávllitjit?”</verse>
        <verse number="11" Jesus vásstedij: ”Dujna ij lulu fábmo muv badjel jus i lulu dav baddjet oadtjot. Danen le stuoráp vielgge sujna, guhti muv dunji guodij.”</verse>
        <verse number="12" Dan vásstádusá maŋŋela Pilatus gähttjalij suv luojttet. Valla juvdá tjuorvvun: ”Jus suv luojtá de ille tjäjssára ráddna. Guhti ietjas gånågissan dahká, vuosstálasstá tjäjssárav.”</verse>
        <section title="Duobbmo ja ruossinávllim" 
          <verse number="13" Gå Pilatus dajt bágojt guláj, de Jesusav ålgus vuolgadahtij ja tjåhkkidij iesj duobbmoståvllåj dan bájkkáj, mav gåhttju Hällogárdden, hebreagiellaj Gabbata.</verse>
          <verse number="14" Dát lij bässátjij åvddåla, gárvedimbiejve gudát tijma bájken. Pilatus juvdájda javlaj: ”Dála le dijá gånågis.”</verse>
          <verse number="15" De tjuorvvun: ”Ierit suv! Ruossinávlli suv!” Pilatus gatjádij: ”Sihtabihtit gus muv dijá gånågisáv ruossinávllit?” Alemushärrá vásstedin: ”Miján ij le ietjá gånågis gå tjäjssár.”</verse>
          <verse number="16" Guodij de Jesusav ruossinávlliduvátjit ja sij válldin suv maŋen.</verse>
          <verse number="17" Ruossas iesj guottij sadjáj mij Skuvrren gåhtjoduvvá, hebreagiellaj Golgota.</verse>
          <verse number="18" Danna suv nuppijn guovtijn ruossinávllijin, sunnuv Jesusa goappák bälláj.</verse>
          <verse number="19" Pilatus lij aj ruossa nali tjáledam: Jesus Nasaretas, juvdáj gånågis.</verse>
          <verse number="20" Ållo juvdá dav låhkin dajna gå sadje gåsi Jesusav ruossinávllijin lij stáda lahka, ja ruossa nali lij hebrea-, latijna- ja grehkagiellaj tjáleduvvam.</verse>
          <verse number="21" Valla juvdáj alemushärrá Pilatusij javllin: ”Ale tjále Juvdáj gånågis ájnat mav iesj le javllam: Mån lev juvdáj gånågis.”</verse>
          <verse number="22" Pilatus vásstedij: ”Mav tjálliv, lev tjállám.”</verse>
          <verse number="23" Gå doarroålmmå lidjin Jesusav ruossinávllim, de válldin suv biktasijt ja nielje oassáj juogadin, avtav oasev gesisik. Válldin aj suv gådedum sávvedis sisgárvov.</verse>
          <verse number="24" Nubbe nubbáj de javllin: ”Allup dav tjuoladu ájnat vuorbbádup gaskanimme” tjáluga bágov ållidittjat: Muv biktasijt gaskanisá juogadin ja vuorbbádin muv sisgárvov.</verse>
        </section>
        <section title="Jesusa jábmem" 
          <verse number="Doarroålmmå" ajtu dav dahkin.</verse>
          <verse number="25" Valla Jesusa ruossa guoran tjuottjojga oappátja, ieddnes ja Maria guhti lij Klopasijn válldum ja de Maria Magdalas.</verse>
          <verse number="26" Gå Jesus iednes ájtsaj ja suv guoran åhpadisålmmåv gev iehtsij, de äddnásis javlaj: ”Nissun, dale le bárnnát.”</verse>
          <verse number="27" Åhpadisålmmåj javlaj: ”Dale le äddnát.” Dat rájes ieddnes åhpadisålmmå lunna åroj.</verse>
          <verse number="28" Jesus diedij gájkka lij dal ålliduvvam ja tjáluga bágov ållidittjat javlaj: ”Mån lev gåjkkåmin.”</verse>
          <verse number="29" Danna lij lihtte dievas suvra vijnas. Isopmáddaga gähtjáj dabrrijin dan suvra vijnan buonjodum sváhpav ja njálmes åvddåj biedjin.</verse>
          <verse number="30" Gå Jesus lij dav suvra vijnav oadtjum de javlaj: ”Ålliduvvam le.” De gåbbmidij ja vuojŋŋanisás vattij.</verse>
          <verse number="31" Gárvedimbiejvve lij, ja dan diehti rubmaha ettjin ruossajn oattjo sábbádav gahtsahit - stuorra sábbát lij - ja juvdá Pilatusav sihtin dajs ruossinávlliduvvam ålmmåjs dávtijt tsuovkkot ja rubmahijt dassta válldet.</verse>
          <verse number="32" Doarroålmmå danen båhtin ja tsuovkkun dávtijt sunnus gudi aktan Jesusijn lijga ruossinávlliduvvam, vuostak nuppes ja de nuppes.</verse>
          <verse number="33" Valla gå Jesusa lusi båhtin ja vuojnnin suv juo jábmám, de ettjin suv dávtijt tsuovko,</verse>
          <verse number="34" ájnat doarroålmmåjs akta tjuoggij suv sijdduj sájtijn ja varra ja tjáhtje de gålgidij.</verse>
          <verse number="35" Guhti dav vuojnij le dan birra vihtanasstám vaj jáhkkebihtit. Suv vihtanus le duohta ja iesj diehtá sáddnáv hoallá.</verse>
          <verse number="36" Dát sjattaj vaj tjáluga báhko luluj ålliduvvat: Ij avtak dávtev sujsta galga tsuovkkit.</verse>
          <verse number="37" Tjáluk ietjá sajen hoallá: Sij galggi gähttjat sunji gen tjadá li tjuoggum.</verse>
        </section>
        <section title="Hávddádus" 
          <verse number="38" Jesusa åhpadisålmåj, Josef Aramataias, juvdájs balon tjiehkusin ánoj Pilatusis loabev Jesusa rubmahav vuolus válldet. Pilatus miededij ja Josef manáj rubmahav vuolus váldátjit.</verse>
          <verse number="39" Dåhku bådij aj Nikodemos, guhti vuostasj bále Jesusa lusi iján lij boahtám. Sujna lij gålmmålåk kilo bájkke mirrá- ja aloesegadusás maŋenis.</verse>
          <verse number="40" Såj giessalijga Jesusa rubmahav lijnij sisi aktan ruttaj juvdáj hávddádimdábij milta.</verse>
          <verse number="41" Dan bájken gåsi Jesusav lidjin ruossinávllim lij sjattadahka, gånnå lij ådå hávdde ja gåsi aktak ájn ij lim biejaduvvam.</verse>
          <verse number="42" Dasi Jesusav biejajga dan diehti gå lij juvdáj gárvedimbiejvve ja hávdde lij lahkusin.</verse>
        </section>
      </chapter>
      <chapter title="20. kap." 
        <section title="Maria Magdalas ja guokta åhpadisålmmå hávde guoran" 
          <verse number="1" Idedis árrat sábbáda maŋŋela gå ájn lij sjävnnjat, bådij Maria Magdalas hávddáj ja ájtsaj giergev hávde åvdås gáhtum.</verse>
          <verse number="2" Viehkalij dalága dassta ja gå bådij Simon Petrusa ja duon nuppe åhpadisålmmå lusi gev Jesus iehtsij, de sunnuj javlaj: ”Vuolgadam li Härráv hávdes ja ep diede gåsi li doalvvum”.</verse>
          <verse number="3" Petrus ja nubbe åhpadisålmåj de hávddáj vuolgijga.</verse>
          <verse number="4" Goappátja viegajga, valla nubbe Petrusis ruvábut ja åvdemusát hávddáj jåvsådij.</verse>
          <verse number="5" Gåbbmidij sisi gehtjatjit ja vuojnij lijnijt, valla ittjij dåhku sisi maná.</verse>
          <verse number="6" Simon Petrus maŋŋelattjan bådij ja tjáŋaj hávddáj. Vuojnij giessalimlijnijt danna,</verse>
          <verse number="7" ja aj lijnev majna oajvev lidjin gåbttjåm.Valla dat lijnne ij lim giessalimlijnij guoran ájnat sierra sadjáj giessaluvvam.</verse>
          <verse number="8" Nubbe åhpadisålmåj, guhti åvdemusát hávddáj jåvsådij, de manáj sisi. Sån vuojnij jáhkij.</verse>
          <verse number="9" Ejga lim ájn tjáluga bágov dádjadam, sån viertti jábbmegij lussta tjuodtjelit.</verse>
          <verse number="10" Åhpadisålmmå de sijddasiska vuolgijga.</verse>
        </section>
        <section title="Maria Magdalas ja Härrá" 
          <verse number="11" Valla Maria hávde ålggolin tjieroj. Tjiero gåbbmidij sisi</verse>
          <verse number="12" ja vuojnij guokta ieŋŋgila vielggis biktasij Jesusa rubmaha sajen tjåhkkåhime, nubbe oajvvegietjen ja nubbe juolggegietjen.</verse>
          <verse number="13" Sunji javlajga: ”Nissun, man diehti tjiero?” Vásstedij: ”Muv härráv li dássta vuolgadam ja iv diede gåsi li suv biedjam.”</verse>
          <verse number="14" Dav javllam jårgijdij ja vuojnij Jesusav danna tjuodtjomin, valla ittjij dádjada sån lij.</verse>
          <verse number="15" Jesus sunji javlaj: ”Manen tjiero, nissun? Gevvas le åhtsåmin?” Maria jáhkij suv sjattadakbarggen ja vásstedij: ”Jus dån, härrá, le suv dássta guoddám, de giehto gåsi le biedjam vaj oattjov suv viedtjat.”</verse>
          <verse number="16" Jesus sunji javlaj: ”Maria.” Maria jårgijdij ja javlaj sunji: ”Rabbouni!” (mij le åhpadiddje hebreagiellaj).</verse>
          <verse number="17" Jesus javlaj: ”Ale muv duohtada, iv le ájn Áhtjám lusi vuolggám. Maná muv vieljaj lusi ja javla vuolgáv iehtjam Áhtje ja dijá Áhtje, iehtjam Jubmela ja dijá Jubmela lusi.”</verse>
          <verse number="18" Maria Magdalas de åhpadisålmmåj lusi manáj giehtutjit Härráv lij vuojnnám ja majt Jesus lij javllam.</verse>
        </section>
        <section title="Guhti tjuodtjelij ietjas bigot. Tomas guoktáladdá" 
          <verse number="19" Iehkedis daŋga biejve, vahko vuostasj biejve, tjåhkkåhin åhpadisålmmå gittauvsaj duogen, balos juvdájs. Jesus de bådij, sijá guovddelij tjuottjadij ja sidjij javlaj: ”Ráfe lehkus didjij!”</verse>
          <verse number="20" Ja de giedajdis ja sijdos vuosedij. Åhpadisålmmå ávvusin Härráv vuojnnet.</verse>
          <verse number="21" Jesus vaden sidjij javlaj: ”Ráfe lehkus didjij! Gåktu Áhttje muv le rádjam, nåvti dijáv rájav.”</verse>
          <verse number="22" De vuojŋaj sijá nali ja javlaj: ”Duosstut ájlis Vuojŋŋanisáv.</verse>
          <verse number="23" Jus aktasik suttojdis ándagis luojttebihtit, de li sunji ándagis luojteduvvam, ja jus avtak suttojdises tjadnabihtit, de li sunji tjanáduvvam.”</verse>
          <verse number="24" Tomas, Juomitjin nammaduvvam, lågenanguoktásis akta, ij lim sijá siegen gå Jesus bådij.</verse>
          <verse number="25" Sunji de javllin: ”Härráv lip vuojnnám”, valla sån javlaj: ”Jus iv iesj návllerájgijt suv giedajn vuojne ja tjuvdev daj sisi tságe ja giedav suv sijdduj, de iv jáhke.”</verse>
          <verse number="26" Vahko duogen åhpadisålmmå vaden tjåhkanin ja Tomas lij siegen. Jesus bådij, vájku uvsa lidjin gitta, tjuottjadij sijá gasskaj ja javlaj: ”Ráfe lehkus didjij!”</verse>
          <verse number="27" Tomasij javlaj: ”Gálggi tjuvdát, dála li muv gieda; gálggi giedat ja tságe muv sijdduj. Ale guoktálatta, ájnat jáhke!”</verse>
          <verse number="28" Tomas vásstedij: ”Muv Härrá ja muv Jubmel.”</verse>
          <verse number="29" Jesus sunji javlaj: ”Jáhká dan diehti gå muv le vuojnnám. Sálugin gudi älle vuojnnám valla daŋgas diehti jáhkki.”</verse>
        </section>
        <section title="Hiejttemhålla" 
          <verse number="30" Jesus aj ållo merkajt åhpadisålmmåj vuojnedijn dagáj ma älle dán girjjáj tjáleduvvam.</verse>
          <verse number="31" Valla dá li tjáleduvvam vaj jáhkkebihtit Jesusav Messiasin, Jubmela Bárnnen, ja vaj diján jáhko baktu suv namán le iellem.</verse>
        </section>
      </chapter>
      <chapter title="21. kap." 
        <section title="Guhti tjuodtjelij ja åhpadisålmmå Tiberiasjávrregátten" 
          <verse number="1" Maŋŋela Jesus ietjas åhpadisålmmåjda Tiberiasjávrregátten bigodij. Návti lij:</verse>
          <verse number="2" Simon Petrus ja Tomas, nammaduvvam Juomitjin, Natanael Galilea Kanas, Sebedaiosa bárne ja guokta ietjá åhpadisålmmå aktan lidjin.</verse>
          <verse number="3" Simon Petrus nuppijda javlaj: ”Vuolgáv dal guolijt bivdátjit.” Javllin: ”Tjuovvolip mij duv.” Mannin ålgus ja vadnasa sisi lávkkijin, valla dan ijá ettjin majdik oattjo.</verse>
          <verse number="4" Idedis Jesus jávrregátten tjuottjoj, valla åhpadisålmmå ettjin árvveda suv Jesusin.</verse>
          <verse number="5" Ja Jesus gatjádij: ”Muv máná, älle gus diján guole?” Vuornnun,</verse>
          <verse number="6" ja de javlaj: ”Suohppijihtit viermev vadnasa oalges bälláj, de oadtjobihtit.” Suohppijin viermev ja de dal ettjin divna guolijs dav nagá giesset.</verse>
          <verse number="7" Åhpadisålmåj, gev Jesus iehtsij, javlaj de Petrusij: ”Sån le Härrá.” Vallak Simon Petrus gulláj suv Härrán, de ålgoldisgárvov ietjas birra tjadnalij dan diehti gå ij lim gárvoj, ja tjáhtjáj tjiellij.</verse>
          <verse number="8" Nuppe åhpadisålmmå vadnasijn tjuovvun, guole gävllasin. Ij lim gáddáj mälggat, tjuohte mehtera bájkke val.</verse>
          <verse number="9" Gå gáddáj goarridin, de vuojnnin hilladålåv ja hilladålå nanna lájbijt ja guolijt bassumin.</verse>
          <verse number="10" Jesus sidjij hålaj: ”Viedtjit guolijs majt jur áttjak oattjojda.”</verse>
          <verse number="11" Simon Petrus jávrregáddáj manáj ja viermev gáddáj giesij. Stuorra guolijs lij dievas, tjuohtevihttalåkgålmåt guoles. Ja vájku nåv ållo guolle de viermme ittjij gajkkusa.</verse>
          <verse number="12" Jesus åhpadisålmmåjda javlaj: ”Båhtit båråtjit.” Ittjij sijás aktak duosta gatjádit guhti lij; árvvedin suv Härrán.</verse>
          <verse number="13" Jesus dábbánij, váldij lájbev ja guolev ja sidjij vattij.</verse>
          <verse number="14" Goalmádis ietjas návti åhpadisålmmåjda bigodij maŋŋel gå jábbmegij lussta lij tjuodtjelam.</verse>
        </section>
        <section title="Guhti tjuodtjelij ja Petrus" 
          <verse number="15" Bårråma maŋŋela Jesus Simon Petrusij javlaj: ”Simon, Johannesa bárnne, ienebut gus duojs nuppijs muv ähtsá?” Simon vásstedij: ”Härrá, diedá mån duv ähtsáv.” Jesus javlaj: ”Guododa muv lippajt.”</verse>
          <verse number="16" Ja nuppádis gatjádij: ”Simon, Johannesa bárnne, ähtsá gus muv?” Simon vásstedij: ”Härrá, diedá mån duv ähtsáv.” Jesus javlaj: ”Räjnnuha muv sávtsajt.”</verse>
          <verse number="17" Ja gatjádij sujsta goalmádis: ”Simon, Johannesa bárnne, ähtsá gus muv?” Petrus hådjånij gå Jesus goalmádis gatjádij: ”Ähtsá gus muv?” ja vásstedij: ”Härrá, gájkka diedá; ja diedá mån duv ähtsáv.” Jesus javlaj: ”Guododa muv sávtsajt.</verse>
          <verse number="18" Sáddnán dunji javlav: Nuorran iesj ietjat getsasti ja manni gåsi sihti. Valla gå vuorastuvá de giedajt gálggi ja ietjá almasj duv avev getsas ja doalvvu duv gåsi i sidá.”</verse>
          <verse number="19" (De tjielggij makkir jábmemijn Petrus Jubmelav galgaj herlugahttet.) Maŋŋela sunji javlaj: ”Tjuovvola muv!”</verse>
          <verse number="20" Petrus jårgijdij ja vuojnij åhpadisålmmåv tjuovvomin, gev Jesus iehtsij. Sån lij bårådattijn Jesusa ratte vuosstij sådjålam ja gatjádam guhti suv lij bähtátjit.</verse>
          <verse number="21" Gå Petrus suv vuojnij, de Jesusis gatjádij: ”Härrá, gåktus sunji sjaddá?”</verse>
          <verse number="22" Jesus vásstedij: ”Jus sidáv suv báhtset dasik boadáv, na majdis dassta? Tjuovvola dån muv.”</verse>
          <verse number="23" Dan diehti sáhka vieljaj gaskan oabloj dát åhpadisålmåj ittjij galga jábmet. Valla Jesus ij lim Petrusij javllam åhpadisålmåj ij lim jámátjit, ájnat: ”Jus sidáv suv báhtset dasik boadáv, na majdis dassta?”</verse>
        </section>
        <section title="Hiejttem" 
          <verse number="24" Sån le åhpadisålmåj guhti divna dáv vihtanasstá ja dan birra le tjállám ja mij diehtep suv vihtanusáv duohtan.</verse>
          <verse number="25" Jesus aj ålov iehtjádav dagáj ja jus gájkka luluj sierra tjáleduvvat, de iv jáhke ålles värált luluj giesset girjijt ma de lulun tjáleduvvat.</verse>
        </section>
      </chapter>
    </book>
    <book title="Apostelijdago" 
      <chapter title="1.kap." 
        <section title="Jesusa maŋemus gåhttjoma ja suv almmájvuolggem" 
          <verse number="1" Guddnedum Teofilos, vuostasj girjenam Jesusa birra tjálliv gájkka majt Jesus dagáj ja åhpadij</verse>
          <verse number="2" gitta dan biejve rádjáj gå almmáj váldeduváj, maŋŋela gå ájlis Vuojŋŋanisá baktu lij gåhttjomijt vaddám sidjij gejt apostelin lij válljim.</verse>
          <verse number="3" Gierddamis ja jábmemis maŋŋela sidjij ietjas bigodij ja moatte duodastusá baktu vuosedij sån lij viesso, gå nielljalåk biejve oadtjun suv vuojnnet ja gullat hållamin Jubmela rijka birra.</verse>
          <verse number="4" Bårråmin sijá siegen sidjij javlaj: Allit Jerusalemis vuolge, ájnat vuorddit mav Áhttje le jáhttám ”ja man birra lev hållam”.</verse>
          <verse number="5" ”Johannes tjátjijn gástadij, valla dij ájlis Vuojŋŋanisájn gástaduvvabihtit soames biejve dássta maŋŋela.”</verse>
          <verse number="6" Gudi lidjin tjoahken sujsta gatjádin: ”Härrá, le gus dal ájgge ållånam, gå Israela rijkav vas ådåsis tsieggi?”</verse>
          <verse number="7" Vásstedij: ”Ájgijt ja båttåjt majt Áhttje fámos baktu le mierredam ij didjij gullu diehtet.</verse>
          <verse number="8" Valla gå ájlis Vuojŋŋanis dijá badjel luojttát, de fámov oadtjobihtit ja vihtanasstebihtit muv birra Jerusalemin ja åbbå Judean, Samarian ja gitta ednama ålgomus gätjátjij.”</verse>
          <verse number="9" Gå dav lij hållam, de sijá vuojnedijn váldeduváj bajás, ja balvva sijá tjalmij åvdås suv vuolgadij.</verse>
          <verse number="10" Gähttjamin suv almmáj mannamin, de hähkkat guokta ålmmå vielggis gárvoj sijá báldan tjuottjojga</verse>
          <verse number="11" ja javlajga: ”Galileaga, manen lihpit almmáj gähttjamin? Jesus guhti dijá lussta almmáj váldeduváj, vas dan láhkáj máhttsá, gåktu suv almmáj vuojnijda vuolggemin.”</verse>
        </section>
        <section title="Ådå apostel válljiduvvá" 
          <verse number="12" Jerusalemij de máhttsin váres mij Olijvvagárddevárren gåhtjoduvvá, ja mij le sábbátmanov Jerusalemis.</verse>
          <verse number="13" Ja gå stádaj båhtin de mannin badjelåbddåj gånnå tjåhkanaddin, Petrus, Johannes, Jakob ja Andreas, Filippos ja Tomas, Bartolomaios ja Matteus, Alfaiosa bárnne Jakob, Simon selohttan gåhtjoduvvam ja Jakoba bárnne Judas.</verse>
          <verse number="14" Gájka tjoahken bissun sávret råhkådallamin soames nissunij aktan, Mariajn, Jesusa iednijn ja vieljajis.</verse>
          <verse number="15" Soames biejve gå tjuohteguoktalåhkåsa bájkke lidjin tjoahken, de Petrus vieljajda hållagådij:</verse>
          <verse number="16" ”Vielja, tjáluga bágo vierttiji ålliduvvat, bágo majt ájlis Vuojŋŋanis Davida baktu le hållam Judasa birra, guhti lij oahpestiddjen sidjij gudi Jesusav giddijin.</verse>
          <verse number="17" Sån lij ham mijájs akta ja oadtjum lij davga gåhttjomav gå mij.</verse>
          <verse number="18" Vierredago bálkájn ednambiehkev åstij, valla danna vuolusåjvij ravgaj, tjoajvve luottanij ja sissŋeluhá gurgijdin.</verse>
          <verse number="19" Gájkajda Jerusalemin dat diehtusin bådij, ja ietjasa giellaj bälldo gåhtjoduváj Akeldamakin, mij merkaj Varrabälldo.</verse>
          <verse number="20" Sálmajgirjen le tjáleduvvam: Sjaddus suv årromsadje ávtas, allus danna årru, ja: Oadtjus soames ietjá suv ámmádav.</verse>
          <verse number="21" Dan diehti dajs ålmmåjs akta, gudi mijá siegen lidjin dav ájgev gå Härrá Jesus mijá gaskan vájaldij,</verse>
          <verse number="22" dat rájes gå Johannes suv gástadij ja gitta dan biejve rádjáj gå mijá lussta almmáj váldeduváj - dajs ålmmåjs akta, aktan mijájn, viertti suv tjuodtjelime birra vihtanasstet.”</verse>
          <verse number="23" Guoktásav nammadin, Josef Barsabbasav, guhti Justusin gåhtjoduváj, ja Mattiasav.</verse>
          <verse number="24" Ja sij råhkådallin: ”Härrá, guhti gájkaj vájmojt dåbdå, vuoseda midjij goappáv dát guoktásis le válljim</verse>
          <verse number="25" aposteldievnastussaj Judasa sadjáj, guhti ietjas sajev guodij gå manáj dåhku gåsi gulluj.”</verse>
          <verse number="26" Dan guoktása gaskan de vuorbbádallin ja vuorbbe Mattiasij gahtjaj, ja dat rájes apostelin lågenanavta siegen lågåduváj.</verse>
        </section>
      </chapter>
      <chapter title="2. kap." 
        <section title="Ájlis Vuojŋŋanis" 
          <verse number="1" Gå ájlistakbiejvve bådij, de gájka lidjin tjoahken.</verse>
          <verse number="2" Hähkkat almes dudna gulluj degu garra viros, ja de dievdij åbbå viesov gånnå tjoahken lidjin.</verse>
          <verse number="3" Vuojnnin dållåsjnjibtjoj lágátjijt, ma juohkkahattja nali juohkásin.</verse>
          <verse number="4" Gájka ájlis Vuojŋŋanisás dievdeduvvin ja ietjá gielajt sárnnogåhtin, dan milta majt Vuojŋŋanis sidjij vattij.</verse>
          <verse number="5" Jerusalemin jubmelbalulasj juvdá alme vuole juohkka värálda rijkajs årrun.</verse>
          <verse number="6" Gå jiedna gulluj de almasjfuovva tjåhkanij, ja dadjanij dajna gå juohkkahasj guláj ietjas giellaj sárnnomav.</verse>
          <verse number="7" Imájdalá gatjádin: ”Älle gus galileaga dá gájka, gudi sárnnu?</verse>
          <verse number="8" Gåktus de juohkkahasj sárnnomav ietjas iednegiellaj gullá?</verse>
          <verse number="9" Mij lip parteaga, medeaga, elamiteaga, boahtám lip Mesopotamias, Judeas ja Kappadokias, Pontosis ja Asias,</verse>
          <verse number="10" Frygias ja Pamfylias, Egyptas ja Kyrene dáfojs Libyan. Diehki lip boahtám Romas,</verse>
          <verse number="11" goappátjagá juvdá ja proselyhta, mij lip kretaga ja arabaga - ja sijá sárnev Jubmela stuorra dagoj birra iehtjama giellaj gullap.”</verse>
          <verse number="12" Iehpedájon ettjin diede majt jáhkket ja de guhtik guojmestisá gatjádin: ”Mij le lik dát?”</verse>
          <verse number="13" Muhtema vas bilkkedin ja javllin: ”Sij li biellejiesim vijnas vuollagin.”</verse>
        </section>
        <section title="Petrusa sárnne ájlistakbiejven" 
          <verse number="14" Petrus de aktan lågenanavtajn sijá åvddåj tjuottjadij ja sárnnogådij: ”Juvdá, ja gájka Jerusalema årro! Diehtit dáv! Gulldalihtit muv bágojt!</verse>
          <verse number="15" Dá ålmmå älle gárrimin gåktu gáddebihtit, esski ham idet le.</verse>
          <verse number="16" Dát le mij juo profehta Joela baktu håladuváj:</verse>
          <verse number="17" Jubmel javllá, maŋemus biejvij iehtjam Vuojŋŋanisáv gájkka almatjijda gålgådav. Dijá bárne ja niejda åvddålijsárnnu, dijá nuorra ålmmå bárudisájt vuojnni ja dijá vuorrasa niegojt niegadi.</verse>
          <verse number="18" Daj biejvij aj iehtjam svájnnasij ja därnoj badjel muv Vuojŋŋanisáv gålgådav, ja sij åvddålijsárnnu.</verse>
          <verse number="19" Bigodav ibmahijt almen ja merkajt ednamin, varáv, dålåv ja suovvabalvajt.</verse>
          <verse number="20" Biejvve sjevnjut ja mánno varran sjaddá, åvddål gå Härrá biejvve boahtá, stuorra ja herlugis biejvve.</verse>
          <verse number="21" Ja juohkkahasj gádjus guhti Härráv namás tjuorvvu.</verse>
          <verse number="22" Israelaga, gulldalihtit muv: Jesus Nasaretas, ålmåj gev Jubmel didjij válljij ja duodastij fábmogis dagoj, oavdoj ja merkaj dijá gaskan, nåv gåk dij ietja diehtebihtit,</verse>
          <verse number="23" Jubmela ájggomusá milta dijá hállduj vatteduváj ja dij dibdijda ålmmåjt, gudi lágav e dåbdå, suv ruossinávllit ja gåddet.</verse>
          <verse number="24" Valla Jubmel suv jábmema vájvijs tjåvdij ja tjuottjeldahtij dajna gå jábmem ittjij buvte suv anedit.</verse>
          <verse number="25" David ham suv birra javllá: Agev le Härrá tjalmijam åvdån, sån le muv oalges bielen, vaj iv jårråla.</verse>
          <verse number="26" Dan diehti muv vájmmo ávvudallá ja muv njuovtjav sjållert, ja dasi vil: muv rumáj doajvon vuojŋas.</verse>
          <verse number="27" I ham muv sielov jábmema rijkkaj guode, i ga ájllisat dåssjida.</verse>
          <verse number="28" Iellema gäjnojt munji vuosedi. Árudiját åvdån ávujn muv dävdá.</verse>
          <verse number="29" Vielja, bihkusit didjij iehtjama máttaráhtje Davida birra hålav: Jámij ja hávddáduváj, ja suv hávdde világa uddni mijá gaskan le.</verse>
          <verse number="30" Gå profehta lij de ham diedij, Jubmel vuornná baktu lij sunji jáhttám avtav suv gierragijs tråvnnåsis biedjat.</verse>
          <verse number="31" Messiasa tjuodtjelimev åvddåla sárnoj javla: Jábmema rijkkaj ittjij guodeduvá, ittjij ga suv rumáj dåssjånibmáj gávnadalá.</verse>
          <verse number="32" Jubmel le Jesusav tjuottjeldahttám, ja gájka lip dasi vihtanin.</verse>
          <verse number="33" Jubmel le oalges giedajn suv bajedam, ja gå jáhto milta ájlis Vuojŋŋanisáv Áhtjestis oattjoj de le midjij dav gålgådam. Dáv dij dal vuojnnebihtit ja gullabihtit.</verse>
          <verse number="34" David ij le iesj almmáj tjuodtjelam, valla javllá: Härrá muv härráj javlaj: Tjåhkkida muv oalges bälláj,</verse>
          <verse number="35" de duv vasjulattjajt duvddan juolgijat vuolláj biejav.</verse>
          <verse number="36" Åbbå Israela álmmuk de vissásit diehtus: Jesusav gev ruossinávllijda, le Jubmel Härrán ja Messiasin dahkam.”</verse>
          <verse number="37" Gå dáv gullin de sijá vájmojt duohtaj, ja Petrusis ja ietjá apostelijs gatjádin: ”Vielja, majt dahkat?”</verse>
          <verse number="38" Petrus vásstedij: ”Dahkit buorádusáv ja gástadahttit ietjada gájkajt Jesus Kristusa namán, vaj oadtjobihtit suttojt ándagis luojteduvvam ja ájlis Vuojŋŋanisáv vattáldahkan.</verse>
          <verse number="39" Jáhtto vuojn didjij gullu ja dijá mánájda ja gájkajda gudi li guhkken ja gejt Härrá mijá Jubmel sihtá gåhttjot.”</verse>
          <verse number="40" Petrus aj måttijn ietjá bágujn vihtanastij, ja sijáv vágodij: ”Gádjut ietjada dát bahás máttos.”</verse>
        </section>
        <section title="Jáhkulattjaj aktisasjvuohta" 
          <verse number="41" Gudi suv bágojt duosstun, gástaduvvin, ja dan biejve tjoaggulvissaj lassánij almatjijs gålmmåtuvsána bájkke.</verse>
          <verse number="42" Sij bissun jáhkkogisát apostelij åhpadusán ja aktisasjvuodan, lájbbedoadjemin ja råhkålvisán.</verse>
          <verse number="43" Ballo almatjij gasskaj badjánij, gå apostela ållo oavdojt ja merkajt dahkin.</verse>
          <verse number="44" Jáhkulattja tjoahken bissun ja gájkka aktisattjat adnin.</verse>
          <verse number="45" Åbmudagájdisá vuobddin ja juogadin gájkajda geŋga dárbo milta.</verse>
          <verse number="46" Tjoahken bison jáhkkogisát tiemmpelin gávnadin, ja gådijn lájbev dådjalin, ja ávujn ja duodalasj vájmoj bårådin.</verse>
          <verse number="47" Jubmelav hievedin, ja åbbå álmmuk sidjij lijkkuj. Juohkka biejve Härrá tjoaggulvissaj lasedij sijájt, gudi lånåstusáv oadtjun.</verse>
        </section>
      </chapter>
      <chapter title="3. kap." 
        <section title="Gállnam ålmåj Tjáppauvsa báldan" 
          <verse number="1" Petrus ja Johannes tiemmpelij badjánijga iehkedisbiejve råhkådallammutton.</verse>
          <verse number="2" De dåhku guoddin soames ålmmåv, guhti lij gálnas riegádimrájes. Juohkka biejve biejaduváj tiempeluvsa bálldaj mij gåhtjoduvvá Tjáppauksan, vattástagájt anodittjat sijájs, gudi tiemmpelij mannin.</verse>
          <verse number="3" Gå Petrusav ja Johannesav vuojnij tiemmpelij vádtsemin, de sunnus aj vattástagáv ánoj.</verse>
          <verse number="4" Såj sunji gehtjajga ja Petrus javlaj: ”Gehtja munnuj!”</verse>
          <verse number="5" Ålmåj sunnuj gehtjaj, vattástagáv lij vuorddemin.</verse>
          <verse number="6" Valla Petrus javlaj: ”Silba ja gålle mujna älle, valla vattáv mij mujna le. Jesus Kristusa, nasareaga namán: Tjuodtjela, vádtsá!”</verse>
          <verse number="7" Oalges giedas de suv doahppij ja tjuottjeldahtij, ja ålmmå juolge ja juolggelahtasa dalága gievrrun,</verse>
          <verse number="8" tjuodtjelastij ja vádtsáj. Tiemmpelij sunnuv tjuovvolij, danna váttsij, tjäloj ja Jubmelav hievedij.</verse>
          <verse number="9" Ja gájka suv vuojnnin vádtsemin Jubmelav hievedime.</verse>
          <verse number="10" Gå suv dåbdudallin ja ájttsin suv ålmmån, guhti Tjáppauvsa báldan åvddåla tjåhkkåhij vattástagájt ánodime, de alvaduvvin ja suorgganin.</verse>
        </section>
        <section title="Petrusa sárnne Salomo tjuolldahállan" 
          <verse number="11" Ålmåj agev lij Petrusa ja Johannesa bájken, ja alvaduvvam almasjfuovva sijá birra girmmodij sajen mij Salomo tjuolldahállan gåhtjoduváj.</verse>
          <verse number="12" Gå Petrus dáv vuojnij de almatjijda hålaj: ”Israelaga, manen dássta alvaduvvabihtit? Manen munnuj guovllabihtit degu iehtjama fámujn jali jubmelbalulasjvuodajn lulujma ålmmåv váttsátjit oadtjot.</verse>
          <verse number="13" En måj, ájnat Abrahama, Isaka ja Jakoba Jubmel, mijá ájttegij Jubmel le dievnáris Jesusav herlugahttám, gev Pilatusa åvdån biehtijda ja vuornojda, dalloj gå Pilatus lij mierredam suv luojttet.</verse>
          <verse number="14" Biehtijda suv guhti lij ájlis ja rievtesferduk ja sidájda almasjgåddev luojteduvvat.</verse>
          <verse number="15" Valla iellemij oahpestiddjev gåttijda, Jubmel le suv jábbmegij lussta tjuottjeldahttám; dasi måj lin vihtanin.</verse>
          <verse number="16" Jáhkko Jesusij ja suv nammaj le fámov vaddám dán ålmmåj gev vuojnnebihtit ja dåbddåbihtit. Jáhko baktu Jesusa namán le ålles varresvuodav dijáj gájkaj vuojnedijn oadtjum.</verse>
          <verse number="17" Vielja, galla diedáv diehtemahtesvuodan lijda, dij degu dijá rádehärrá.</verse>
          <verse number="18" Valla dan láhkáj le Jubmel ållidahttám mav profehtaj baktu le hållam: suv Messias lij gierdatjit.</verse>
          <verse number="19" Sáŋardihtit dan diehti ja jårgijdihtit, vaj dijá sutto lulun muorroduvvat.</verse>
          <verse number="20" De ájgge boahtá gå Härrá mijáv arvvadahttá, ja rádjá Messiasav, Jesusav, guhti didjij le mierreduvvam,</verse>
          <verse number="21" vájku viertti almen årrot dasik ájgge boahtá gå gájkka ådåsis tsieggiduvvá majt Jubmel ietjas ájlis profehtaj baktu ájge álgos le hållam.</verse>
          <verse number="22" Moses javlaj: Muv lágásj profehtav Härrá vieljajstihtte dijá gaskan tjuottjeldahttá. Gulldalihtit suv hålav ja lehkut sunji gullogisá.</verse>
          <verse number="23" Juohkkahasj guhti ij le dán profehtaj gullogis, álmmugis dåssjiduvvá.</verse>
          <verse number="24" Gájkka profehta, gudi li sárnnedam Samuela rájes, li hållam dáj biejvij birra.</verse>
          <verse number="25" Dij lihpit profehtaj máná ja lihpit árbbim lihtov, majt Jubmel ájttegijda dagáj, gå Abrahamaj javlaj: Duv gierragij baktu gájkka ednama álmmuga buorissjivnnjeduvvi.</verse>
          <verse number="26" Åvdemusát dijá diehti le Jubmel dievnáris tjuottjeldahttám ja rádjam dijáv buorissjivnnjedahtátjit gå juohkkahasj buorádusáv bahudagájs dahká.”</verse>
        </section>
      </chapter>
      <chapter title="4. kap." 
        <section title="Petrus ja Johannes ráde åvdån" 
          <verse number="1" Gå álmmugij lijga hållamin de hähkkat härrá, tiempelvávta alemus ja saddukea båhtin.</verse>
          <verse number="2" Sij ettjin gierda apostelijt álmmugav åhpadit gå Jesusa baktu tjuodtjelimev jábbmegij lussta sárnnedijga.</verse>
          <verse number="3" Sunnuv giddijin ja fáŋŋgagoahtáj nuppe bäjvváj biedjin, dajna gå juo iehket lij.</verse>
          <verse number="4" Valla ålos sijás, gudi lidjin sárnev gullam jáhkkegåhtin, ja tjoaggulvis lassánij ja tjoahken lidjin dal ålmmåjs vihttatuvsána bájkke.</verse>
          <verse number="5" Maŋep biejve tjåhkanin juvdáj rádehärrá Jerusalemij, aktan boarrásij ja tjálukoahppásij.</verse>
          <verse number="6" Alemushärrá Hannas lij danna ja aj Kajafas, Jonatas ja Aleksandros ja gájkka alemushärráj berraha.</verse>
          <verse number="7" Apostelijt ietjasa lusi viettjadahttin ja sunnus gatjádin: ”Makkir fámujn ja gen namá baktu lihppe dáv dahkam?”</verse>
          <verse number="8" Petrus de ájlis Vuojŋŋanisás dievdeduváj ja vásstedij: ”Dij álmmuga rádehärrá ja boarrása,</verse>
          <verse number="9" gå uddni munnus vásstádusáv rávkkabihtit buorre dago diehti mav skihpa ålmmåj lin dahkam, ja man baktu le buorránam,</verse>
          <verse number="10" de dij gájka ja åbbå Israela álmmuk diehtut, Jesus Kristusa nasareaga namá baktu, dát ålmåj le dal varres, suv baktu gev ruossinávllijda ja gev Jubmel le jábbmegij lussta båktåm.</verse>
          <verse number="11" Jesus le giergge, mij dijá dåhpetsieggijiddjijs hilgoduváj, valla tjiehkagierggen sjattaj.</verse>
          <verse number="12" Ij le lånestibme avtanik iehtjádin, dajna gå almatjij gaskan åbbå väráldin ij le ietjá namma mij mijáv máhttá gádjot.”</verse>
          <verse number="13" Imájdallin gå vuojnnin man jálo Petrus ja Johannes lijga ja árvvedin lijga sahte, åhpadak ålmmå. Sunnuv dåbddin ja diehtin såj lijga Jesusa fárroguojme,</verse>
          <verse number="14" ja gå vuojnnin buorránimålmmåv sijá siegen, de ettjin majdik moalgeda.</verse>
          <verse number="15" Gåhttjun sunnuv ålgus rádes mannat ja rádudallagåhtin:</verse>
          <verse number="16" ”Majdis dájda ålmmåjda dahkat? Libá dahkam oavddomerkav mij le bihkusij boahtám åbbå Jerusalema årrujda, dav ep máhte vuornnot.</verse>
          <verse number="17" Valla vaj sáhka ij ienebut oablo álmmuga gaskan, de sunnuv vierttip biehttot avtak almatjij dán namán dássta duobbelij sárnnomis.”</verse>
          <verse number="18" Sunnuv vas sisi gåhttjun ja de sunnuv biehttun Jesusa namán sárnnedimes ja åhpadimes.</verse>
          <verse number="19" Valla Petrus ja Johannes vásstedijga: ”Duobbmijihtit ietja, le gus duolla Jubmela åvdån dijáv Jubmelis ienebut jegadit.</verse>
          <verse number="20" En máhte sjávot årrot, vierttijin hållat dan birra majt lin vuojnnám ja gullam.”</verse>
          <verse number="21" Várrodin de sunnuv ájn vil garrasappot, ja de luojttin. Álmmuga diehti ettjin sunnuv stráffut duosta, dajna gå gájka Jubmelav májnnun dassta mij lij vássám.</verse>
          <verse number="22" Ålmåj guhti lij dan oavddomerka baktu buoreduvvam lij badjel nielljalåge jage vuoras.</verse>
        </section>
        <section title="Råhkålvis tjoaggulvisán" 
          <verse number="23" Maŋŋela gå sunnuv luojttin de rádnajiska lusi manájga ja giehtojga majt alemushärrá ja boarrása lidjin sunnuj javllam.</verse>
          <verse number="24" Gå dav gullin, de gájka aktisattjat Jubmelij råhkådallagåhtin ja javllin: ”Doarjodiddje, guhti le sjivnnjedam almev ja ednamav ja merav ja gájkka mij danna le,</verse>
          <verse number="25" ja ájlis Vuojŋŋanisát ja dievnárat, áhtjáma Davida, baktu javlli: Manen hiedniga stuojmmiji ja manen álmmuk dåssjijt ásat?</verse>
          <verse number="26" Ednama gånågisá tjuodtjeli ja ráddijiddje tjåhkanaddi Härrá ja suv vuojdaduvvama vuosstáj.</verse>
          <verse number="27" Sáddnán, dán stádan tjåhkanin duv ájlis dievnára Jesusa vuosstáj, gev dån le vuojddam. Herodes ja Pontius Pilatus, hiedniga ja Israela álmmuk,</verse>
          <verse number="28" gájka li dahkam, mav duv fábmo ja märrádus lij juo åvddåla sárnnum.</verse>
          <verse number="29" Gehtja dal, Härrá, gåktu mijáv nihttodi. Vatte, Härrá, duv dievnárijda jálosvuodav bágov sárnnedittjat.</verse>
          <verse number="30" Gálggi giedat ja skihppijt buoreda, dagáduvvisá merka ja oavddodago ájlis dievnárat Jesusa namá baktu.”</verse>
          <verse number="31" Gå lidjin råhkådallam, de sijá tjåhkanimbájkke doargestatjáj, ja ájlis Vuojŋŋanisás gájka dievdeduvvin, ja Jubmela bágov jálosvuodajn sárnnedin.</verse>
        </section>
        <section title="Aktisasj åbmudagá" 
          <verse number="32" Jáhkulattjajs åbbå slåhttå lij akta vájmmo ja siello, ittjij ga aktak åbmudagás dåssjå suv ietjas oassen ane, ájnat gájkka lij aktisasj.</verse>
          <verse number="33" Stuorra fámujn apostela Härrá Jesusa tjuodtjelime birra vihtanasstin, ja Jubmela ármos gájka valjet oasálattjan sjaddin.</verse>
          <verse number="34" Avtanik ij lim nieda. Gejn bäldo jali vieso lidjin, dajt vuobddin ja biednigijt buktin,</verse>
          <verse number="35" ja apostelij juolgij åvddåj biedjin. Ja dajt de juogadin gájkajda geŋga dárbo milta.</verse>
          <verse number="36" Josef, levihtta Kyprosis, gev apostela Barnabasan gåhttjun, mij merkaj Jaskadusá bárnne,</verse>
          <verse number="37" aj bäldos vuobdij, ja biednigijt buvtij ja apostelij juolgij åvddåj biejaj.</verse>
        </section>
      </chapter>
      <chapter title="5. kap." 
        <section title="Ananias ja Sapfeira" 
          <verse number="1" Ålmåj gen namma lij Ananias ja áhkkás Sapfeira åbmudagáska vuobdijga.</verse>
          <verse number="2" Valla suolet áhká diedujn muhtem oasev mávsos vuorkkij ja oasev mij bátsij apostelijda vattij.</verse>
          <verse number="3" De Petrus javlaj: ”Ananias, gåktu le Sáhtán duv vájmov máhttám dievddet, gå ájlis Vuojŋŋanisáv gähttjala biehttet ja vuorkki muhtem oasev biednigijs majt bäldos oadtju?</verse>
          <verse number="4" Ij lim gus bälldo duv, åvddål gå vuobddi? Ja ällim gus biedniga duv gå vuobddi? Gåktu dakkir ájádusá badjánin? Ille almatjijt gähttjalam biehttet, ájnat Jubmelav.”</verse>
          <verse number="5" Gå Ananias dajt bágojt guláj de jábbmot ravgaj, ja gájka gudi dan birra gullin suorgganin.</verse>
          <verse number="6" Muhtem nuorra ålmmå suv giessalin, guoddin ålgus ja hávddádin.</verse>
          <verse number="7" Gålmmå tijma maŋŋela bådij áhkkás sisi váni mavga diedek.</verse>
          <verse number="8" Petrus sujsta gatjádij: ”Le gus dát gájkka majt bäldos oattjojda?” ”Le”, nissun vásstedij.</verse>
          <verse number="9" Petrus de javlaj: ”Gåktu máhtijda såbadit Härrá Vuojŋŋanisáv gähttjalit? Uvsa ålggolin gulá lávkijt ålmmåjs, gudi li duv ålmmåv hávddádam, ja duv aj ålgus guoddi.”</verse>
          <verse number="10" Daŋga båttå nissun jábbmot suv juolgij åvddåj ravgaj. Gå nuorra ålmmå sisi båhtin de jábbmegav ájttsin, ja de ålgus guoddin ja ålmmås guorraj suv hávddádin.</verse>
          <verse number="11" Åbbå tjoaggulvis ja gájka gudi subttsasav gullin sälldát ballájin.</verse>
          <verse number="296" </verse>
        </section>
        <section title="Merka ja oavddodago álmmuga gaskan" 
          <verse number="12" Apostelij baktu ållo merka ja oavddodago álmmuga gaskan dagáduvvin. Gájkka jáhkulattja tjoahken bissun ja Salomo tjuolldahállan tjåhkanaddin.</verse>
          <verse number="13" Aktak ietjá ittjij sidjij duosta sehkanit, valla álmmuk sijáv alla árvvon anij, ja ienebut vil.</verse>
          <verse number="14" Slåhttå ålmmåjs ja nissunijs Härráj jáhkkegåhtin.</verse>
          <verse number="15" Petrusa vásuk váttsedijn skihppijt gáhttunijda guoddemlátjoj ja ietjá látjoj buktin vaj edasik vásedijn luluj soabmásav sijájs suojvvanasstet.</verse>
          <verse number="16" Bájkijs Jerusalema birrusis aj stuorra almasjvega båhtalin, gudi maŋenisá buktin skihppijt ja gejt bahás vuojŋŋanisá vájvedin, ja gájka buoreduvvin.</verse>
        </section>
        <section title="Apostela ráde åvdån" 
          <verse number="17" Alemushärrá ja suv bälostiddje, saddukeaj siebrre, de buolle buosjesvuodas dievdeduvvin</verse>
          <verse number="18" ja de apostelijt gitta válldin ja stáda fáŋŋgagoahtáj bálkestin.</verse>
          <verse number="19" Valla iján Härrá ieŋŋgil fáŋŋgagoade uvsajt rabáj ja apostelijt ålgus doalvoj ja javlaj:</verse>
          <verse number="20" ”Mannit tiemmpelij dán ådå iellema birra álmmugij sárnnedittjat.”</verse>
          <verse number="21" Gullogisá lidjin ja árradisán maŋep ideda tiemmpelij mannin ja åhpadin danna. Gå alemushärrá lagámus ålmmåjis dåhku bådij, de tjoahkkáj gåhttjun rádev, åbbå Israela mierrediddje tjoaggulvisáv. Ja de ålmmåjt fáŋŋgagoahtáj rádjin apostelijt viettjatjit.</verse>
          <verse number="22" Valla gå dievnára dåhku båhtin de ettjin sijáv gávna. Dan diehti moaddun ja diededin:</verse>
          <verse number="23" ”Vuojnijma fáŋŋgagoade uvsajt lásan ja vávtajt ålggobielen tjuodtjomin, valla gå uvsajt rabájma de ejma avtak sinna gávna.”</verse>
          <verse number="24" Gå tiempelvávtaj oajvemus ja alemushärrá dav gullin, de ettjin dádjada mij fáŋgajda lij sjaddam.</verse>
          <verse number="25" Valla soames de bådij ja sidjij subtsastij: Ålmmå gejt fáŋŋgagoahtáj lihpit bálkestam, li dálla tiemmpelin åhpadime.</verse>
          <verse number="26" Oajvemus aktan vávtaj dåhku manáj sijáv viettjatjit, ettjin val nákkujn, dajna gå ballin álmmuga gierggiduvvamis.</verse>
          <verse number="27" Apostelijt maŋŋásisá válldin ja ráde åvddåj doalvvun. Alemushärrá sidjij hålaj:</verse>
          <verse number="28" ”Mij lip ham dijáv garrasit biehttum dan ålmmå namán åhpadimes. Ja dij lihpit Jerusalemav miehtáj åhpadam ja vil ájggobihtit mijáv vigálattjan duon ålmmå varraj dahkat.”</verse>
          <verse number="29" Valla Petrus ja nuppe apostela vásstedin: ”Jubmelav viertti jegadit ienebut gå almatjijt.</verse>
          <verse number="30" Mijá ájttegij Jubmel tjuottjeldahtij Jesusav, gev dij muorratjuolldaj gatsostijda ja gåttijda.</verse>
          <verse number="31" Jubmel le suv oalges giedajnis aledam ja biedjam oajvemussan ja lånestiddjen, vaj Israela álmmuk buorádusáv dahká ja suttojs ándagis luojteduvvá.</verse>
          <verse number="32" Gájkka dáv vihtanasstep, mij ja ájlis Vuojŋŋanis, mav Jubmel le vaddám gájkajda gudi suv jegadi.”</verse>
          <verse number="33" Gå rádeålmmå dáv gullin de moarádin ja rádudallin sijáv gåddet.</verse>
          <verse number="34" Valla rádes soames farisea gen namma lij Gamaliel, láhkaoahpes álmmugis alla árvvon aneduvvam, tjuodtjánij ja gåhtjoj apostelijt oanegattjav ålgus doalvvot.</verse>
          <verse number="35" Ja de javlaj: ”Israelaga, ussjolihtit majt dájda ålmmåjda dahkabihtit.</verse>
          <verse number="36" Soames ájge dássta åvddåla Teudas bådij, guhti ietjas juonenik anij, ja nielljatjuohte bällásattja gåjt de sujna lidjin. Valla gådduj ja gájka suv tjuovvo hádjánin ja gáhtun.</verse>
          <verse number="37" Suv maŋŋela, almasjlåhkuj tjáledimbiejvij, bådij Judas Galileas ja suv aj ålos tjuovudin. Sån aj gådduj ja ålles suv tjuovvo almasjvehka hádjánij.</verse>
          <verse number="38" Dan diehti dal didjij javlav: Dibddit dájt ålmmåjt ráfen ja luojttit sijáv mannat. Jus dåssjå almatjij ihkkuna ja dago li, de dåssjåni.</verse>
          <verse number="39" Valla jus Jubmelis båhti de ehpit máhte sijáv dåssjidit. Várrijihtit Jubmela vuosstáj doarromis.”</verse>
          <verse number="40" Jegadin suv ja apostelijt sisi gåhttjun, buorggun sijáv Jesusa namán sárnnedimes, ruosskijin sijáv ja de luojttin.</verse>
          <verse number="41" Apostela rádev guodin, ávvudalá gå lidjin árvvogissan gávnaduvvam Namá diehti álbeduvvat.</verse>
          <verse number="42" Degu åvddål tiemmpelin ja viesojnisá juohkka biejve åhpadin ja ávvoságav guládin: Jesus le Messias.</verse>
        </section>
      </chapter>
      <chapter title="6. kap." 
        <section title="Gietjav viehkediddje válljiduvvi" 
          <verse number="1" Daj ájgij, gå åhpadisålmmåj låhko lassánij, de grehkagielak juvdá hebreagielak juvdáj vuosstáj murkestahtjin, dajna gå sijá árbbátja bäjvvásasj biebbmojuogedijn gåppsujin.</verse>
          <verse number="2" Lågenanguoktása gájkka åhpadisålmmåjt tjoahkkáj gåhttjun ja javllin: ”Ij le duolla biebbmojuohkema diehti Jubmela bágo sárnnedimev hälbbadit.</verse>
          <verse number="3" Vielja, válljijihtit dal ietjada gaskan gietjav dåbdos ålmmå, gudi li Vuojŋŋanisás ja vijsesvuodas dievvasa ja sijáv de dan bargguj biedjap.</verse>
          <verse number="4" Ietja de råhkålvisájn ja bágo sárnnedimijn máhttep Jubmelav ållåsit dievnastit.”</verse>
          <verse number="5" Gájka tjoahken dasi guorrasin ja válljijin Stefanosav, ålmmåv guhti lij jáhkos ja ájlis Vuojŋŋanisás dievva, Filipposav, Prokorosav, Nikanorav, Timonav, Parmenasav ja Nikolaosav, Antiokian årro proselyhtav.</verse>
          <verse number="6" Ja de doalvvun sijáv apostelij åvddåj, gudi råhkådallin ja giedajdisá sijá nali biedjin.</verse>
          <verse number="7" Jubmela báhko oabllánij ja åhpadisålmmåj låhko Jerusalemin ahtselit lassánij. Tjabu härrájs ållusa jáhkkegåhtin.</verse>
        </section>
        <section title="Stefanos giddiduvvá" 
          <verse number="8" Stefanos, ármos ja fámos dievva, stuorra oavdojt ja merkajt álmmuga gaskan dagáj.</verse>
          <verse number="9" De dasi mij gåhtjoduváj Friddjanluojteduvvamij synagogan (dasi gullujin almatja Kyrenes, Aleksandrias, Kilikias ja Asias) ja Stefanosijn digguhahtjin.</verse>
          <verse number="10" Valla ettjin rijbada vijsesvuodajn ja vuojŋŋanisájn, majna hålaj.</verse>
          <verse number="11" Danen de soabmásijt rádjin subtsastittjat gullam lidjin suv Mosesav ja Jubmelav bilkkedime.</verse>
          <verse number="12" Båsstin álmmugav, boarrásijt ja tjálukoahppásijt, ja de båhtin Stefanosav gitta váldátjit ja ráde åvddåj dålvutjit.</verse>
          <verse number="13" Bähttogis vihtanijt dasi buktin gudi javllin: ”Dát ålmåj aktelasj ájlis bájke ja lága vuosstáj sárnnet.</verse>
          <verse number="14" Gullam lip gå javllá Jesus, nasareak, dáv bájkev ájggu dåssjidit ja rievddadit dábijt majt Moses le midjij vaddám.”</verse>
          <verse number="15" Gájka ráde ålmmå sunji gähttjin ja vuojnnin suv muodov ieŋŋgila muodugin.</verse>
        </section>
      </chapter>
      <chapter title="7. kap." 
        <section title="Stefanosa sárnne" 
          <verse number="1" Alemushärrá gatjádij: ”Le gus dát sádnes?”</verse>
          <verse number="2" Stefanos vásstedij: ”Gullit, vielja ja áhtje! Herlukvuoda Jubmel mijá áhttjáj Abrahamaj ietjas bigodij dalloj gå Abraham ájn Mesopotamian åroj, åvddål gå Haranij jåhttåj,</verse>
          <verse number="3" ja sunji javlaj: Guode ednamat ja berrahijdát ja maná rijkkaj mav dunji vuosedav.</verse>
          <verse number="4" Abraham de vuolgij Kaldeas ja Haranij årruj. Gå áhttjes lij jábmám de Jubmel suv doalvoj dán ednamij gånnå dálla årrobihtit.</verse>
          <verse number="5" Ittjij sån ednambähkátjav sunji vatte, ittjij ga juolge gåbddudagá madev, valla jáhtij sunji ja suv gierragijda ednamav åbmudahkan, vájku ájn lij mánádibme.</verse>
          <verse number="6" Ja Jubmel sunji javlaj: Suv gierraga galggi amugin amás rijkan nielljatjuohte jage årrot, gånnå duolmoduvvi ja oarjjen li.</verse>
          <verse number="7" Valla álmmugav, gen lunna oarjjen li, ájgov duobbmit, javlaj Jubmel, ja de dat rijkas vuolggi ja dán bájken muv dievnasti.</verse>
          <verse number="8" Abrahamajn lihtov dagáj, birratjuohppama lihtov. Abraham oattjoj bárnev, Isakav, gev gávtsát biejve birratjuohpaj, ja Isak oattjoj bárnev Jakobav, ja Jakob lågenanguokta bárne, Israela álmmuga ájttegijt.</verse>
          <verse number="9" Ájttega Josefav udnodisvuodas Egyptaj vuobddin. Valla Jubmel lij suv maŋen,</verse>
          <verse number="10" ja gájkka vájvijs suv gájoj. Vijsesvuodav sunji vattij ja oattjoj faraov, Egypta gånågisáv, sunji åskeldittjat. Farao biejaj åbbå Egyptav ja åbmudagás suv hállduj.</verse>
          <verse number="11" Na nielggenieda gåjt de åbbå Egyptaj ja Kanaanij bådij, ja nieda lij stuorre. Mijá ájttega ettjin biebmojt gávna.</verse>
          <verse number="12" Gå Jakob gulláj Egyptan lidjin gårne de mijá ájttegijt dåhku rájaj, vuostak akti ja de vas nuppádis.</verse>
          <verse number="13" Gå nuppádis dåhku båhtin, de Josef vieljajdises dåbddusin dagáj, ja farao aj oattjoj Josefa mátto birra diedov.</verse>
          <verse number="14" Josef de ietjas lusi gåhtjoj áhtjes Jakobav ja åbbå fuolkev, gietjavlåkvihttasav,</verse>
          <verse number="15" ja Jakob Egyptaj vuolgij. Gå sån ja mijá ájttega lidjin jábmám,</verse>
          <verse number="16" de Sjekemij vuolgadin biejaduvátjit hávddáj, mav Abraham Sjekemin Hamora bárnijs lij oasstám ja silbaj máksám.</verse>
          <verse number="17" Ájgge lahkanatjáj gå Jubmela jáhtto Abrahamaj galgaj ålliduvvat, ja israelaga lassánin stuorra álmmugin Egyptan.</verse>
          <verse number="18" Valla ådå gånågis Egypta tråvnnåj bådij, ja sån ittjij majdik Josefa birra diede.</verse>
          <verse number="19" Mijá álmmuga vuosstáj bähttogisláhkáj bargaj ja mijá ájttegijt duolmoj ja nággidahtij njuoragijt ålgus jámátjit guoddet.</verse>
          <verse number="20" De Moses riegádij ja sån lij mihtos fávros mánná. Gålmmå máno áhtjes vieson jivkoduváj.</verse>
          <verse number="21" Ja de ålgus biejaduváj, valla farao niejdda suv gávnaj ja ietjas bárnnen bajedij.</verse>
          <verse number="22" Moses egyptagij vijsesvuohtaj snivva oahppánij, ja goappátjagá bágoj ja dagoj lij fábmogis.</verse>
          <verse number="23" Gå Moses lij nielljalåge jage vuoras de huomahij vieljajis, israelagij, lunna mannat.</verse>
          <verse number="24" Ja gå vuojnij sijás akta vájveduváj de råhtådij suv vähkkáj ja haddudij egyptagav gåtte.</verse>
          <verse number="25" Jáhkij suv vielja dádjadin sån lij Jubmelis rájaduvvam sijáv gájutjit, mavas ettjin dádjada.</verse>
          <verse number="26" Maŋep biejve dåhku bådij gå sijájs guovtes lijga gaskaniska doarromin. Gähttjalij sunnuv såbadit ja javlaj: ’Dåj ham lihppe vieljatja, manen de goabbák guojmáda vájvedihppe?’</verse>
          <verse number="27" Valla guhti nuppev lij validam nårddådij Mosesav ja javlaj: ’Guhti le duv oajvemussan ja duobmárin midjij biedjam?</verse>
          <verse number="28" Ájgo gus dal muv gåddet nåv gåk egyptagav iektu?’</verse>
          <verse number="29" Gå Moses dáv guláj de báhtarij, ja de amugin viesoj Midjanin, gånnå sunji guokta bárne riegádijga.</verse>
          <verse number="30" Gå nielljalåk jage lidjin vássám, de ieŋŋgil sunji ietjas bigodij åjdåmiehtsen Sinaiváren, buolle tjiesskisládnjebiesstagin.</verse>
          <verse number="31" Moses oavdduhij gå dav vuojnij, ja gå vuolgij gehtjatjit mij lij, de Härrá jienav gulláj:</verse>
          <verse number="32" Mån lev ájttegiját Jubmel, Abrahama, Isaka ja Jakoba Jubmel. Moses de balos skielbestatjáj, ja ittjij dasti gähttjat duosta.</verse>
          <verse number="33" Valla Härrá sunji javlaj: Nuola gábmagijdát! Gånnå le tjuodtjomin le ájlis bájkke.</verse>
          <verse number="34" Vuojnnám lev gåktu álmmugam Egyptan vájveduvvá ja gullam lev sijá sjuohkkanisájt, luojttádam lev dal sijáv gájutjit. Boade dal, Egyptaj duv rájav.</verse>
          <verse number="35" Mosesav gev lidjin hilgodam gå javllin: Guhti le duv oajvemussan ja duobmárin midjij biedjam? Jubmel rájaj suv almatjijt dålvutjit ja gájutjit gå ieŋŋgil sunji tjiesskisládnjebiesstagin bihkusij.</verse>
          <verse number="36" Moses ham de sijáv Egyptas doalvoj ja dagáj oavdojt ja merkajt Egyptan, Ruoppsismeran ja åjdåmiehtsen nielljalågev jage.</verse>
          <verse number="37" Ja Moses israelagijda javlaj: Muv lágásj profehtav Jubmel didjij vieljajihtte gaskan tjuottjeldahttá.</verse>
          <verse number="38" Gå álmmuk lij åjdåmiehtsen tjoahken, de sån mijá ájttegijda bigodij majt ieŋŋgil sunji Sinaiváren lij hållam. Ielle bágov duostoj midjij juogátjit.</verse>
          <verse number="39" Valla mijá ájttega ettjin suv jegada, ájnat hilggun. Hálijdin vas Egyptaj máhttsat,</verse>
          <verse number="40" ja Aronij javllin: Dagá midjij jubmelijt ma mijáv lájddiji. Ep ham diede mij le dán Mosesij sjaddam, guhti mijáv Egyptas doalvoj.</verse>
          <verse number="41" Dáj ájgij gálbev dahkin ja dán boajtojubmelij värrodin, ja ietjasa giedaj dagojs ávvudallin.</verse>
          <verse number="42" Valla Jubmel sijás jårgijdij ja guodij sijáv almefuovav dievnastittjat, nåv gåktu profehta girjen tjáleduvvam le: Ejda njuovvamvärojt, ejda ga ietjá värrovattáldagájt munji värroda dan nielljalågen jagen åjdåmiehtsen, dij gudi má Israela viesos lihpit.</verse>
          <verse number="43" Guottijda ienni Moloka goadev ja ietjada jubmela Romfasa nástev, gåvåjt majt lijda råhkådallama diehti dahkam. Dan diehti Babylonas nuppe bälláj dijáv rájav.</verse>
          <verse number="44" Åjdåmiehtsen lij mijá ájttegijn lihttogoahte, ásaduvvam dan láhkáj gåktu sån guhti Mosesij hålaj lij mierredam, dan åvddågåvå milta mav Moses lij vuojnnám.</verse>
          <verse number="45" Ájttega dav árbbijin ja maŋŋásisá válldin gå Josua sijáv doalvoj ednamijda majt allasisá válldin, maŋŋela gå Jubmel rájaj sijáv gudi danna åvddål årrun. Náv lij gitta Davida biejvij rádjáj.</verse>
          <verse number="46" David ármov Jubmelis oattjoj ja råhkålij vaj luluj viesov Jakoba Jubmelij gávnnat.</verse>
          <verse number="47" Valla Salomo sunji viesov tsieggij.</verse>
          <verse number="48" Alemus galla ij giedaj tsieggidum vieson åro. Profehta ham javllá:</verse>
          <verse number="49" Almme le muv tråvnnå, ednam le juolgijam vuolen duvddan, makkir viesov de lulujda buktet munji tsieggit, javllá Härrá, ja gånnå luluj muv vuojŋastimsadje?</verse>
          <verse number="50" Ittjij gus muv giehta dáv gájkka dagá?</verse>
          <verse number="51" Dij nivdastihpit, birratjuohpadahtek vájmo ja bielje! Agev ájlis Vuojŋŋanisáv vuosstálasstebihtit, dij degu dijá ájttega.</verse>
          <verse number="52" Le gus profehta gejt dijá ájttega älle doarrádallam? Sij aj gåddålin sijájt gudi Rievtesferduga boahtemav juo åvddåla sárnnun, ja lihpit dal suv aj bähttám ja gåddåm,</verse>
          <verse number="53" dij gudi ieŋŋgilij baktu lágav oattjojda, valla ejda dav anoda.”</verse>
        </section>
        <section title="Stefanos gierggiduvvá" 
          <verse number="54" Gå dáv gullin de Stefanosij moares bánijt gitjáldahttin.</verse>
          <verse number="55" Valla Stefanos, ájlis Vuojŋŋanisás dievva, alme guovlluj gehtjaj ja vuojnij Jubmela herlukvuodav ja Jesusav Jubmela oalges bielen,</verse>
          <verse number="56" ja de javlaj: ”Almev rahppot vuojnáv ja Almatjabárnev Jubmela oalges bielen.”</verse>
          <verse number="57" Jieddnát de tjuorvvun, bieljijdisá giedaj buodun ja gájka sunji njåmmun,</verse>
          <verse number="58" ja de stádas ålgus giessin suv gierggitjit. Vihtana ålgoldisgárvojt biedjin soames nuorra ålmmå juolgij åvddåj gen namma lij Saul.</verse>
          <verse number="59" Ja de Stefanosav gierggijin, guhti Härráj råhkålij ja javlaj: ”Härrá Jesus duosto muv vuojŋŋanisáv.”</verse>
          <verse number="60" Buolvatjij nali luojttádij ja jieddnát tjuorvoj: ”Härrá, ale sidjij dav suttov lågå.” Dajt bágojt javllam jámij.</verse>
        </section>
      </chapter>
      <chapter title="8. kap." 
        <section title="Saul ristagisájt doarrádallá" 
          <verse number="1" Saula mielas lij aj duolla Stefanosav gåddet. Dan biejve garra doarrádallam álgij tjoaggulvisá vuosstáj Jerusalemin, ja gájka iehtjáda gå apostela hádjásin åbbå Judeav ja Samariav miehtáj.</verse>
          <verse number="2" Soames jubmelbalulasj ålmmå Stefanosav hávddádin, stuorra luodjomijn ja surgujn.</verse>
          <verse number="3" Valla Saul garrasit tjoaggulvisáv doarredij. Nággij viesos viessuj, giesij ålgus goappátjagá ålmmåjt ja nissunijt ja sijáv fáŋŋgagoahtáj bálkestij.</verse>
        </section>
        <section title="Filippos Samarian sárnnet" 
          <verse number="4" Gudi lidjin hádjánam vájaldin bájkes bájkkáj ja evangeliumav sárnnedin.</verse>
          <verse number="5" Filippos bådij Samaria oajvvestádaj ja dåppe Kristusa birra álmmugij sárnnedij.</verse>
          <verse number="6" Gájka suv hålav snivva gulldalin ja vuojnnin merkajt majt dagáj.</verse>
          <verse number="7" Danna vuojn lidjin moattes gejda bahás vuojŋŋanisá lidjin njåmmum, ja da luojttin sijáv ja mannin ritjo, ja moattes gállnasijs ja skiermájs buoreduvvin.</verse>
          <verse number="8" Dan stádaj de stuorra ávvo sjattaj.</verse>
          <verse number="9" Danna lij soames ålmåj gen namma lij Simon guhti lij skäddár ja Samaria álmmugav alvaduhtij. Ietjas stuorren anij,</verse>
          <verse number="10" ja gájka uhtsebu, stuorábu suv birra tjåhkanin, ja javllin: ”Sån le Jubmela fábmo mij Stuorra fábmon gåhtjoduvvá.”</verse>
          <verse number="11" Suv birra tjåhkanaddin dajna gå sijáv lij ietjas skieddimij tjáddjidam.</verse>
          <verse number="12" Valla gå Filipposij jáhkkegåhtin guhti evangeliumav Jubmela rijka ja Jesus Kristusa namá birra sárnnedij, de ietjasa gástadahttin, goappátjagá ålmmå ja nissuna.</verse>
          <verse number="13" Simon iesj aj jáhkkegådij. Maŋŋela gå gástaduváj de agev Filipposav tjuovoj, ja oavdduhij merkajt ja oavdojt majt vuojnij.</verse>
          <verse number="14" Gå apostela Jerusalemin gullájin Samaria lij Jubmela bágov duosstum, de Petrusav ja Johannesav dåhku rádjin,</verse>
          <verse number="15" gudi de vuolus Samariaj manájga ja sijá åvdås råhkådalájga vaj lulun ájlis Vuojŋŋanisáv oadtjot.</verse>
          <verse number="16" Vuojŋŋanis ij lim dalloj ájn geŋgak nali luojttádam, lidjin dåssjå Härrá Jesusa namán gástaduvvam.</verse>
          <verse number="17" Apostela de giedajdiska sijá nali biejajga, ja ájlis Vuojŋŋanisáv de oadtjun.</verse>
          <verse number="18" Gå Simon vuojnij Vuojŋŋanis vatteduváj gå apostela giedajdiska sijá nali biejajga, de sunnuj biednigijt fállalij</verse>
          <verse number="19" ja javlaj: ”Vadde dav fámov munji aj, vaj sij gej nali giedajdam biejav ájlis Vuojŋŋanisáv oadtju.”</verse>
          <verse number="20" Valla Petrus vásstedij: ”Garroduvvam liege dån aktan ietjat biednigij jus jáhká Jubmela ármov buvtá oasstet.</verse>
          <verse number="21" Dujna ij le mijá hålas oasse dajna gå duv vájmmo ij le Jubmela åvdån rievtesmielak.</verse>
          <verse number="22" Dagá bahudagástat buorádusáv ja råhkåla Härráj vaj luluj duv ájádusájt ándagis luojttet,</verse>
          <verse number="23" dajna gå vuojnáv duv bihtja sáhpes dievva ja vierrevuohtaj snårrum.”</verse>
          <verse number="24" Simon vásstedij: ”Råhkådalle Härráj muv åvdås vaj ij mige dassta majt lihppe hållam lulu muv däjvvat.”</verse>
          <verse number="25" Gå apostela lijga vihtanasstám ja Jubmela bágov sárnnedam, de Jerusalemij máhtsajga, ja dåhku manádijn evangeliumav moatten Samaria sijdan sárnnedijga.</verse>
        </section>
        <section title="Filippos ja etiopiak gånågisdievnár" 
          <verse number="26" Härrá ieŋŋgil Filipposij sárnoj: ”Russala maná gasskabiejvemutton gäjno milta mij Jerusalemis vuolus Gatsaj manná. Dat gäjnno le ávtas.”</verse>
          <verse number="27" Filippos dalága vuolgij. De bådij muhtem etiopiak, gáldak alla ámmátålmåj, gen oatsen lidjin Etiopia drådniga, Kandake, gájkka dávvera. Mannam lij Jerusalemin Jubmelij råhkådallamin,</verse>
          <verse number="28" ja de lij máhttsamin, ja vávnanis tjåhkkåhij låhkåmin profehta Jesaja girjev.</verse>
          <verse number="29" Vuojŋŋanis de Filipposij javlaj: ”Maná vávna lahkusij ja tjuottjo danna.”</verse>
          <verse number="30" Filippos dåhku viegaj, ja gå guláj suv profehta Jesaja girjes låhkåmin, de gatjádij: ”Dádjada gus majt lågå?”</verse>
          <verse number="31" Ålmåj vásstedij: ”Gåktu luluv dádjadit gå aktak ij munji tjielggi?” Ja de gåhtjoj Filipposav vávnnaj boahtet suv guorraj tjåhkkidittjat.</verse>
          <verse number="32" Dáv tjálukbiehkev lij låhkåmin: Degu sávttsa mij njuovaduvátjit doalvoduvvá, degu libba mij biesskedattijn jasska årru, de njálmes ittjij rabá.</verse>
          <verse number="33" Gå vuoleduváj, de suv duobbmo ierit váldeduváj. Guhti máhttá suv gierragijt låhkåt, gå suv hägga dal ednamis bajeduvvá?</verse>
          <verse number="34" Gånågisdievnár Filipposij javlaj: ”Tjielggi dal munji gen birra profehta dánna hoallá. Hoallá gus ietjas vaj soames iehtjáda birra?”</verse>
          <verse number="35" Filippos de hållagådij, ja dát tjálukbiehkke vuodon sunji evangeliumav Jesusa birra sárnnedij.</verse>
          <verse number="36" Manádijn bådijga soames bájkkáj gånnå lij tjáhtje ja gånågisdievnár javlaj: ”Dánna le tjáhtje, le gus de mige mij muv gástaduvvamis duostut?” [37 Filippos sunji javlaj: «Jus ålles vájmos jáhká, de nåv sjattasj. Gånågisdievnár vásstedij: «Jáhkáv Jesus Kristusav Jubmela bárnnen.»]</verse>
          <verse number="38" Vávnav ganugahtij, ja goappátja, Filippos ja gånågisdievnár, tjáhtjáj lávkkijga, ja Filippos suv gástadij.</verse>
          <verse number="39" Gå tjátjes badjánijga de Härrá vuojŋŋanis Filipposav ierit råhttij, ja gånågisdievnár ittjij suv dasti vuojne; ávujn de mannulagás jårkij.</verse>
          <verse number="40" Valla Filipposav vas Asjdodin vuojnnin, ja stádas stádaj manáj gitta Caesarea rádjáj ja evangeliumav sárnnedij.</verse>
        </section>
      </chapter>
      <chapter title="9. kap." 
        <section title="Saul manonis Damaskusij" 
          <verse number="1" Saul ájn gåddemmielas dievva Härrá åhpadisålmmåjda, alemushärrá lusi manáj,</verse>
          <verse number="2" ja sujsta Damaskusa synagogajda girjev ánoj mij sunji fámov vattij gájkajt gidditjit, gudi Gäjnnuj gullujin, ja sijáv Jerusalemij dålvutjit, lehkusa ålmmå jali nissuna.</verse>
          <verse number="3" Valla gå manonis Damaskusij lij lahkanime de hähkkat guojttelis tjuovgga almes suv birra bájttegådij.</verse>
          <verse number="4" Ednamij gahtjaj ja guláj jienav mij sunji javlaj: ”Saul, Saul, manen muv doarrádalá?”</verse>
          <verse number="5" Sån gatjádij: ”Guhti le dån, härrá?” Jiedna vásstedij: ”Mån lev Jesus, gev doarrádalá.</verse>
          <verse number="6" Tjuodtjela, maná stádaj, de gulá majt dahkat.”</verse>
          <verse number="7" Suv mannoguojme gieladibmen tjuodtjun, jienav gullin, valla ettjin avtak vuojne.</verse>
          <verse number="8" Saul tjuodtjánij, valla vájku tjalme tsaggot, de ittjij majdik vuojne. Válldin de suv giedas ja Damaskusij lájddijin.</verse>
          <verse number="9" Gålmmå biejve tjalmedibmen lij, ittjij ga bårå jalik jugá.</verse>
        </section>
        <section title="Ananias. Saul Damaskusin" 
          <verse number="10" Damaskusin lij åhpadisålmåj gen namma lij Ananias. Sunji Härrá bárudisán javlaj: ”Ananias!” Vásstedij: ”Härrá, dála lev mån.”</verse>
          <verse number="11" Härrá de javlaj: ”Maná Njuolggisgäjnnuj Juda vieson åtsåtjit soames ålmmåv gen namma le Saul ja le Tarsosis. Sån råhkådallá,</verse>
          <verse number="12" ja bárudisán le vuojnnám soames ålmmåv gen namma le Ananias sisi boahtemin ja giedajdis suv nali biedjamin vuojnnen dagátjit.”</verse>
          <verse number="13" Ananias vásstedij: ”Härrá, moaddásis lev dán ålmmå birra gullam ja gájkka bahájt majt duv ájllisijda Jerusalemin le dahkam.</verse>
          <verse number="14" Ja dálla le alemushärrá fámujn diehki boahtám gájkajt gidditjit, gudi duv namás tjuorvvu.”</verse>
          <verse number="15" Valla Härrá sunji javlaj: ”Maná, giehtaräjddon lev suv allasim válljim, muv namáv dålvutjit báhkenijda, gånågisájda ja Israela álmmugij,</verse>
          <verse number="16" ja ájgov sunji vuosedit majt muv namá diehti viertti gierddat.”</verse>
          <verse number="17" Ananias de vuolgij ja Juda viessuj bådij. Giedajdis Saula nali biejaj ja javlaj: ”Saul, vielljam! Härrá Jesus guhti ietjas dunji gäjno nanna bigodij le muv diehki rádjam vaj dån vadi vuojnnegoadá ja ájlis Vuojŋŋanisáv oattjo.”</verse>
          <verse number="18" Tsuottsaj sjimuga Saula tjalmijs gahttjin ja de vas vuojnnegådij. Dalága de gástaduváj,</verse>
          <verse number="19" ja bårråmis fámojt vas oattjoj. Soames biejvev åhpadisålmmåj lunna Damaskusin ganugij</verse>
          <verse number="20" ja dalága synagogajn sárnnedatjáj ja vihtanastij Jesusav Jubmela Bárnnen.</verse>
          <verse number="21" Gájka gudi suv gullin alvaduvvin ja javllin: ”Ij le så ålmåj guhti Jerusalemin vikkaj dåssjidit gájkajt gudi Jesusa namáv tjuorvvu? Ittjij gus diehki boade sijáv gidditjit ja alemushärrá åvddåj dålvutjit?”</verse>
          <verse number="22" Valla Saul gievroj, ja juvdájt Damaskusin alvaduhtij gå Jesusav Messiasin duodastij.</verse>
          <verse number="23" Soames biejve maŋŋela juvdá gaskanisá rádudallin suv gåddet,</verse>
          <verse number="24" valla Saul sijá ájggomusájt gulláj. Vávta stádauvsajn idja biejvve vuorŋedin suv gidditjit ja gåttåtjit,</verse>
          <verse number="25" valla soames ijá suv åhpadisålmmå kårja sinna suv stáda muvras vuolus luojttin.</verse>
        </section>
        <section title="Saul Jerusalemin" 
          <verse number="26" Ruoptus Jerusalemij boahtám gähttjalij åhpadisålmmåjda sehkanit. Valla gájka sujsta ballin, dajna gå ettjin suv åhpadisålmmån jáhke.</verse>
          <verse number="27" Barnabas de suv apostelij lusi váldij ja sidjij giehtoj gåktu Saul gäjno nanna lij Härráv vuojnnám, gåktu Härrá Saulaj lij hållam, ja gåktu jálot Damaskusin Jesusa namán lij sárnnedam.</verse>
          <verse number="28" Dan maŋŋela de Saul sijá siegen Jerusalemin viesoj ja vájaldij, ja jálot Härrá namán sárnnedij.</verse>
          <verse number="29" Grehkagielak juvdájda aj sárnnedij ja sijájn digguhij. De mierredin suv gåddet.</verse>
          <verse number="30" Gå vieljatja dav ielvvin, de Caesareaj suv doalvvun ja dassta dåbebuj, Tarsosij.</verse>
        </section>
        <section title="Petrus Lyddan ja Joppen" 
          <verse number="31" Tjoaggulvisán lij dal ráfe Judeav, Galileav ja Samariav miehtáj. Nåv de tjoaggulvis Härrá balon tsieggiduváj ja viesoj, ja ájlis Vuojŋŋanisá viehkijn ja fámujn lassánij.</verse>
          <verse number="32" Vájaldattijn bájkes bájkkáj Petrus aj bådij ájllisij lusi gudi Lyddan årrun.</verse>
          <verse number="33" Dåppe gávnadij ålmmåjn, gen namma lij Aineas ja guhti lij gállnam ja gáktsa jage seŋgan vällaham.</verse>
          <verse number="34" Petrus sunji javlaj: ”Aineas, Jesus Kristus duv buoret. Tjuodtjela, látje iesj seŋgat.” Dalága tjuodtjánij.</verse>
          <verse number="35" Gájka gudi Lyddan ja Saronjalgan årrun suv vuojnnin, ja Härráj jårgijdin.</verse>
          <verse number="36" Joppen lij åhpadisålmmåj gaskan nissun gen namma lij Tabita, grehkagiellaj Dorkas. Buorre ja vähttsás almasj lij, ja häjojt vähkádaláj.</verse>
          <verse number="37" Dáj ájgij skihppáj ja jámij, ja de suv bassin ja badjelåbddåj guoddin.</verse>
          <verse number="38" Lydda le Joppe lahkusin, ja gå åhpadisålmmå gullin Petrusav Lyddan, de guokta ålmmå suv lusi rádjin ja gåhttjun suv ruvámusát boahtet.</verse>
          <verse number="39" Petrus sunnuv dalánagi tjuovvolij. Gå jåvsådij de doalvvun suv badjelåbddåj, gånnå tjierro árbbátja suv birra tjåhkanin ja vuosedin skirtojt ja ålgoldisgárvojt majt Dorkas lij gårrum gå ájn sijá lunna lij.</verse>
          <verse number="40" Petrus gájkajt gåhtjoj ålgus mannat ja de buolvveda råhkådaláj. Jábbmega guovlluj jårgijdij ja javlaj: ”Tabita, tjuodtjela!” Tjalmijdis de tsakkastij, ja gå Petrusav vuojnij de tjåhkkidij.</verse>
          <verse number="41" Petrus sunji giedas gálggij ja viehkedij suv tjuodtjánit. Ja de ájllisijt ja árbbátjijt sisi gåhtjoj gehtjatjit suv viessomin.</verse>
          <verse number="42" Dát subtsas diehtusin bådij Joppev miehtáj, ja ålos Härráj jáhkkegåhtin.</verse>
          <verse number="43" Petrus Joppen oanegav ganugij ja dilkko Simona lunna åroj.</verse>
        </section>
      </chapter>
      <chapter title="10. kap." 
        <section title="Petrus ja Kornelius" 
          <verse number="1" Caesarean lij ålmåj gen namma lij Kornelius, Italia doarroåssudagá oajvve.</verse>
          <verse number="2" Rievtesmielak ja jubmelbalulasj ålmåj lij, nåv aj gájkka iehtjáda suv goaden, boandásláhkáj vattáldagájt juvdájda vattadij ja agev Jubmelij råhkådaláj.</verse>
          <verse number="3" Soames iehketbiejve oattjoj bárudisáv ja tjielggasit vuojnij gåktu Jubmelis rájaduvvam ieŋŋgil suv lusi bådij ja javlaj: ”Kornelius!”</verse>
          <verse number="4" Kornelius de goavgedij, ieŋŋgilij gehtjaj javla: ”Majt sidá, härrá?” Ieŋŋgil vásstedij: ”Råhkålvisát ja vattáldagát li Jubmela åvddåj mujttádussan badjánam.</verse>
          <verse number="5" Rája dal ålmmåjstat soabmásav Joppej Simonav viettjatjit, gev Petrusin gåhttju.</verse>
          <verse number="6" Årru dilkko Simona lunna, gänna le viesso merragátten.”</verse>
          <verse number="7" Gå ieŋŋgil, guhti sunji hålaj, lij gáhtum, de Kornelius ietjas lusi gåhtjoj dievnastiddjijstis guoktásav ja doarroålmmåjstis aj avtav, guhti jubmelbalulasj lij.</verse>
          <verse number="8" Sidjij de gájkka subtsastij ja Joppej sijáv rájaj.</verse>
          <verse number="9" Maŋep biejve gå stádaj lidjin lahkanahtjamin, de Petrus gasskabiejvemutton manáj vieso nali råhkådalátjit.</verse>
          <verse number="10" Nälggáj ja sidáj juojddá bårråt. Biebbmogárvedattijn de almajs gahtjaj.</verse>
          <verse number="11" Almev rahppot vuojnij ja vuolus bådij juoga stuorra lijne sjimuk. Nieljet tjiegas gahtsahime ednamij luojteduváj,</verse>
          <verse number="12" ja danna lidjin gájkka ednama nieljejuolgak juhtusa ja guokkardiddje ja alme låtte.</verse>
          <verse number="13" Jiedna sunji hålaj: ”Petrus, njuova, bårå!”</verse>
          <verse number="14" Petrus vásstedij: ”Iv, iv, härrá! Iv le goassak mavga ájlisahtes jalik bádes biebmov bårråm.”</verse>
          <verse number="15" Nuppádis vat jienav guláj: ”Mav Jubmel le rájnnasin dahkam i galga bádásin dahkat.”</verse>
          <verse number="16" Gålmmi nåv gulluj, ja de lijnne dalánagi almmáj låŋidij.</verse>
          <verse number="17" Gå Petrus bárudisáv ja dan sisanádusáv árvvaladdamin lij, de Korneliusis rádjam ålmmå jåvsådin. Lidjin gäjnov Simona viessuj åtsådam ja uvsa guorraj ganugasstin</verse>
          <verse number="18" ja tjuorvo gatjádin jus Simon gev Petrusin gåhttju danna åroj.</verse>
          <verse number="19" Petrus lij vilá bárudisáv árvvaladdamin gå Vuojŋŋanis sunji javlaj: ”Dála li gålmmå ålmmå duv åhtsåmin.</verse>
          <verse number="20" Gáhtjada dal vuolus, ja tjuovvola sijáv váni juorrulahtek, dajna gå mån lev sijáv rádjam.”</verse>
          <verse number="21" Petrus manáj vuolus ålmmåj lusi ja javlaj: ”Mån lev gev åhtsåbihtit. Man diehti lihpit diehki boahtám?”</verse>
          <verse number="22" Vásstedin: ”Kornelius, rievtesmielak ja jubmelbalulasj doarrooajvve, gen birra åbbå juvdá álmmuk buorev hoallá, le ájlis ieŋŋgilis gåhtjoduvvam duv viedtjat gulátjit mij dujna le javllat.”</verse>
          <verse number="23" Petrus de sijáv gåhtjoj viessuj tjágŋat ja danna oadtjun idjadit. Maŋep biejve sijá fáron vuolgij, ja muhtem vielja Joppes tjuovvolin.</verse>
          <verse number="24" Dån maŋep biejve Caesareaj jåvsådij, gånnå Kornelius lij vuorddemin aktan berrahijes ja lagámus rádnajis, gejt lij gåhttjum.</verse>
          <verse number="25" Gå Petrus lij viessuj tjágŋamin, bådij Kornelius suv vuosstij ja luojttádij vuollegisát suv juolgij åvddåj.</verse>
          <verse number="26" Valla Petrus gåhtjoj suv tjuodtjelit: ”Tjuodtjela, mån lev almasj, mån aj.”</verse>
          <verse number="27" Ja Korneliusijn ságastaládijn viessuj tjáŋaj. Danna lidjin ålos tjoahken.</verse>
          <verse number="28" Sidjij javlaj: ”Nåv gåktu diehtebihtit, de ij le juvdáj loahpe avtajnik säbrástallat guhti ietjá almasjtjärddaj gullu, ij ga suv guossidit. Valla Jubmel le munji bigodam ep oattjo avtak ájlisahtes jalik bádes almatjin adnet.</verse>
          <verse number="29" Dan diehti de váni juorrulik båhtiv gå gåhtjoduvviv. Ja de dal imájdaláv man diehti muv lihpit gåhttjum.”</verse>
          <verse number="30" Kornelius vásstedij: ”Jur dáj muttoj, gålmmå biejve dássta åvddåla, gå iehketbiejve viesonam lidjiv råhkådallamin, de hähkkat ålmåj guojttelis vielggis biktasij muv åvddåj tjuottjadij</verse>
          <verse number="31" ja javlaj: ’Kornelius! Jubmel le duv råhkålvisájt gullam ja duv vattáldagájt mujttá.</verse>
          <verse number="32" Rája dal Joppej ságav ja gåhtjo Simonav, gev Petrusin gåhttju, diehki boahtet. Sån le dilkko Simona vieson merragátten årromin.’</verse>
          <verse number="33" Dalága de duv sihtiv boahtet, ja gijtov gå båhti. Gájka lip dal Jubmela árudijá åvdån tjoahken gulátjit mav Härrá le duv gåhttjum hållat.”</verse>
        </section>
        <section title="Petrusa sárnne hiednigij birra" 
          <verse number="34" Petrus de sárnnogådij: ”Duodaj dal dádjadav, Jubmel ij le belulasj,</verse>
          <verse number="35" ájnat duosstu juohkkahattjav guhti sujsta ballá ja suv sidoda milta dahká, vájku dal man almasjtjärddaj gullu.</verse>
          <verse number="36" Dát le báhko majt Jubmel israelagijda rájaj, gå ráfe evangeliumav sárnnedij Jesus Kristusa baktu - sån le gájkaj Härrá.</verse>
          <verse number="37" Diehtebihtit mij Galileas álgij maŋŋela gå Johannes lij gástadusás sárnnedam, ja mij åbbå Judeaj oabloj:</verse>
          <verse number="38" Jesus Nasaretas ájlis Vuojŋŋanisájn ja fámujn Jubmelis vuojdaduváj, juohkka sajen vájaldij ja buorijt dagáj ja buoredij gájkajt gudi bärggala fámo vuolen lidjin, dajna gå Jubmel lij sujna.</verse>
          <verse number="39" Gájkka suv dagojs, gev muorratjuolldaj gatsostin ja sårmmijin, máhttep vihtanasstet goappátjagá juvdá sijdajn ja Jerusalemin.</verse>
          <verse number="40" Valla goalmát biejve Jubmel suv tjuottjeldahtij ja dibdij suv almmusit,</verse>
          <verse number="41" ij åbbå álmmugij, ájnat vihtanijda gejt Jubmel lij juo åvddålin válljim, midjij gudi suv siegen båråjma ja jugájma maŋŋela gå lij jábbmegij lussta tjuodtjelam.</verse>
          <verse number="42" Sån gåhtjoj mijáv álmmugij sárnnedit ja vihtanasstet suv Jubmelis mierreduvvam viessojt ja jábbmegijt duobbmitjit.</verse>
          <verse number="43" Profehta suv birra vihtanassti ja javlli juohkkahasj guhti sunji jáhkká oadtju suv namá baktu suttoj ándagisluojttemav.”</verse>
          <verse number="44" Gå Petrus ájn lij sárnnomin, luojttádij ájlis Vuojŋŋanis gájkaj nali, gudi suv bágojt gullin.</verse>
          <verse number="45" Jáhkulasj juvdá, gudi Petrusav lidjin dåhku tjuovvum, alvaduvvin gå ájlis Vuojŋŋanisá fábmo hiednigijda aj gålgåduváj.</verse>
          <verse number="46" Gullin vuojn gåktu sij gielaj sárnnun ja Jubmelav hievedin.</verse>
          <verse number="47" Petrus de gatjádij: ”Guhti dal máhttá sijáv vuornnot tjátjijn gástaduvvamis, gå ájlis Vuojŋŋanisáv li duosstum degu mij?”</verse>
          <verse number="48" Ja de gåhtjoj sijáv Jesus Kristusa namán gástaduvvat. Maŋŋela sihtin suv soames biejvev sijáv guossidit.</verse>
        </section>
      </chapter>
      <chapter title="11. kap." 
        <section title="Petrus tjielggi gåktu hiedniga jáhkkuj båhti" 
          <verse number="1" Judean apostela ja vielja gullin aj hiedniga lidjin Jubmela bágov duosstum.</verse>
          <verse number="2" Gå Petrus Jerusalemij bådij, de birratjuohpaduvvama suv lájttin</verse>
          <verse number="3" dajna gå birratjuohpadahtek almatjijt lij guossidam ja sijá siegen bårråm.</verse>
          <verse number="4" Petrus de gájkka vidjurijt sidjij tjielggij:</verse>
          <verse number="5" ”Lidjiv Joppen, ja råhkådaládijn almajs gahttjiv ja bárudisáv oadtjuv. Vuolus luojteduváj juoga stuorra lijne sjimuk. Nieljet tjiegas gahtsahime almes luojteduváj ja bådij gitta muv rádjáj.</verse>
          <verse number="6" Dasi guovlliv ja de danna vuojnniv gájkka ednama nieljejuolgak juhtusijt ja urudisájt ja guokkardiddjijt ja alme låttijt.</verse>
          <verse number="7" Gulliv aj jienav munji hållamin: ’Petrus, njuova, bårå!’</verse>
          <verse number="8" Valla mån vásstediv: ’Iv, iv, härrá! Ij le goassak ájlisahtes jalik bádes bårråmus muv njálmmáj boahtám.’</verse>
          <verse number="9" Nuppádis vat jiedna almes gulluj: ’Mav Jubmel le rájnnasin dahkam i galga bádásin dahkat.’</verse>
          <verse number="10" Gålmmi nåv gulluj, ja de gájkka almmáj vat váldeduváj.</verse>
          <verse number="11" Jur dalloj gålmmå ålmmå ganugin goade ålggolij gånnå lijma. Lidjin Caesareas muv lusi rájaduvvam,</verse>
          <verse number="12" ja Vuojŋŋanis muv gåhtjoj sijáv váni juorrulahtek tjuovvolit. Dá guhtta vielja aj muv tjuovvolin, ja ålmmå viessuj gåjt de jåvsådijma.</verse>
          <verse number="13" Midjij giehtoj gåktu ieŋŋgilav viesonis vuojnij ja guláj javllamin: ’Rája Joppej ságav ja gåhtjo Simonav, gev Petrusin gåhttju, boahtet.</verse>
          <verse number="14" Sujna le juoga javllat mij ietjat ja åbbå viesut gádju.’</verse>
          <verse number="15" Ja gå sidjij hållagåhtiv, de ájlis Vuojŋŋanis sijá nali luojttádij, degu vuostasj ájge mijá nali.</verse>
          <verse number="16" Ja de mujttájiv Härrá lij javllam: ’Johannes tjátjijn gástadij, valla dij ájlis Vuojŋŋanisájn gástaduvvabihtit.’</verse>
          <verse number="17" Gå dal härrá Jesus Kristusij li jáhkkegoahtám, de Jubmel le sidjij midjij daŋga lágásj vattáldagáv vaddám. Gåktu de munji luluj máhttelis Jubmelav biehtodit?”</verse>
          <verse number="18" Gå dáv gullin de suodnun ja Jubmelav hievedin ja javllin: ”Nåv le de Jubmel hiednigijda aj máhttelisvuodav vaddám buorádusáv dahkat ja iellemav oadtjot.”</verse>
        </section>
        <section title="Barnabas ja Saul Antiokian" 
          <verse number="19" Gudi lidjin hádjánam dalloj gå Stefanosav doarrádallagåhtin, jåvsådin gitta Fenikiaj, Kyprosij ja Antiokiaj, ja dåssjå juvdájda bágov sárnnedin.</verse>
          <verse number="20" Valla sijás muhtema Kyprosis ja Kyrenes lidjin, ja gå Antiokiaj jåvsådin de aj sidjij gudi ällim juvdá evangeliumav sárnnedin Härrá Jesusa birra.</verse>
          <verse number="21" Ja siján lij Härrá giehta. Ålos de jáhkkegåhtin ja Härráj jårgijdin.</verse>
          <verse number="22" Sáhka dán birra Jerusalema tjoaggulvissaj jåvsådij, ja de Barnabasav Antiokiaj rádjin.</verse>
          <verse number="23" Gå dåhku bådij ja Jubmela ármo merkajt vuojnij, de ávvusij ja gájkajt vágodij ålles vájmos Härrá lunna bissot.</verse>
          <verse number="24" Buorre ålmåj lij vuojn, ájlis Vuojŋŋanisás ja jáhkos dievva. Ja stuorra almasjvehka Härráj doalvoduváj.</verse>
          <verse number="25" Barnabas vuolgij de Tarsosij Saulajn äjvvalittjat,</verse>
          <verse number="26" ja gå suv gávnaj, de fárruj Antiokiaj váldij. Ålles jagev lijga aktan tjoaggulvisán ja ållusav jáhko birra åhpadijga. Ja Antiokian åhpadisålmmå vuostasj bále ristagissan gåhtjoduvvin.</verse>
          <verse number="27" Daj ájgij muhtem profehta Jerusalemis Antiokiaj båhtin.</verse>
          <verse number="28" Sijájs akta, gen namma lij Agabos, hålaj Vuojŋŋanisá baktu stuorra nielge birra mij lij väráldij boadátjit - ja tjäjssár Klaudiusa ájge ajtu nåv sjattaj.</verse>
          <verse number="29" Åhpadisålmmå de ájgás båhtalin Judea vieljajda doarjjagav rádjat, iesj guhtik ráde milta.</verse>
          <verse number="30" Dáv dahkin ja rádjin Barnabasav ja Saulav vattáldagájt boarrásijda gálggitjit.</verse>
        </section>
      </chapter>
      <chapter title="12. kap." 
        <section title="Petrus giddiduvvá ja gájoduvvá" 
          <verse number="1" Daj ájgij váldij gånågis Herodes gitta muhtemijt gudi tjoaggulvissaj gullujin ja garrasit sijáv vájvedij.</verse>
          <verse number="2" Jakobis, Johannesa vieljas, tjiebedav jaládij,</verse>
          <verse number="3" ja gå vuojnij juvdá dasi lijkkujin, de váldij aj Petrusav gitta. Dát lij suvrrodik lájbe basij.</verse>
          <verse number="4" Giddima maŋŋela suv fáŋŋgagoahtáj bálkestij, nielje váktajuohkusa hállduj, juohkka váktajuohkusin nieljes. Bässátjij maŋŋela Herodes ájgoj suv álmmuga åvddåj buktet.</verse>
          <verse number="5" Petrus de fáŋŋgagoaden vierttij tjåhkkåhit, ja tjoaggulvisán duodas suv åvdås Jubmelij råhkådallin.</verse>
          <verse number="6" Ijáv åvddål gå Herodes ájgoj suv duobbmoståvlå åvddåj giesset, de Petrus guovte doarroålmmå gaskan ådij. Guovtijn rikkijn lij tjanáduvvam ja fáŋŋgagoade uvsa ålggolin lidjin vávta.</verse>
          <verse number="7" De hähkkat Härrá ieŋŋgil dasi tjuottjadij, ja tjuovgga bájkev bájtij. Ieŋŋgil Petrusav sijdduj nårddåda båvtij. ”Badjána dal” javlaj. Ja rikke aj de Petrusa giedajs gahttjin.</verse>
          <verse number="8" Ieŋŋgil lasedij: ”Tjanásta avev ja tságe gábmagijt juolggáj.” Petrus suv jegadij, ja ieŋŋgil sunji javlaj: ”Válde ålgoldisgárvov ja tjuovvola muv.”</verse>
          <verse number="9" Petrus suv ålgus tjuovvolij, valla ittjij dádjada duohtan mav ieŋŋgil javlaj, ájnat jáhkij bárudissan.</verse>
          <verse number="10" Vuostasj vávtav vásijga ja nuppev, ja jåvsådijga ruovddeuksaj mij stádaj doalvoj, ja uksa ietjastis sunnuj rahpasij. Ålggon rahtev vuolus váttsedijn, de ieŋŋgil gáhtolij.</verse>
          <verse number="11" Gå Petrus vat almajda gahtjaj de javlaj: ”De dal duodaj diedáv Härrá ieŋŋgilis rájaj Herodesa giedajs muv gájutjit ja gájkka dassta majt juvdá lidjin vuorddemin.”</verse>
          <verse number="12" Gå gájkka sunji tjielgaj, de Maria goahtáj manáj. Maria lij Johannesa ieddne, suv gev Markusin gåhttjun. Ålos lidjin danna råhkusij tjoahken.</verse>
          <verse number="13" Petrus uvsav gålkudaláj, ja därnno gen namma lij Rhode manáj rabátjit.</verse>
          <verse number="14" Valla gå Petrusa jienav dåbddåj, de ávos vajálduhtij uvsav rahpamis ja viehkalij sisi subtsastittjat Petrusav uvsa ålggolin tjuodtjomin.</verse>
          <verse number="15" ”Mielajs gåjt dån le”, vásstedin. Valla gå därnno tjårggij, de javllin: ”Suv ieŋŋgil lij gåjt dat.”</verse>
          <verse number="16" Petrus ájn gålkudij, ja gå uvsav rahpin ja suv vuojnnin de imálussjin.</verse>
          <verse number="17" Giedajn sidjij siejvvelij sjávvunit, ja de giehttárij nuppijda gåktu Härrá suv fáŋŋgagoades lij vuolgadam. Gåhtjoj sijáv Jakobij ja vieljajda dáv giehttot, ja de sijáv dasi guodij ja ietjá sadjáj manáj.</verse>
          <verse number="18" Idedis buolláj doarroålmmåj gaskan stuorra duojkke. Gåsis Petrus gádoj?</verse>
          <verse number="19" Herodes suv åtsåj, ja gå Petrusav ittjij gávna, de vávtajs vidjurijt åtsådij ja gåhtjoj sijáv stráffut. Iesj manáj Judeas Caesareaj dåppe årutjit.</verse>
        </section>
        <section title="Herodesa jábmem" 
          <verse number="20" Herodes lij Tyrosa ja Sidona álmmugijda vasjev guoddám. Sij de gånågisá lusi mannin, ja gå suv gámmárhärráv, Blastosav, lidjin ietjasa bälláj oadtjum, de ráfev ádnun. Sij vuojn viessomdárbbagijt gånågisá ednamis oadtjun.</verse>
          <verse number="21" Mierrebiejve tjáŋaj Herodes gånågisgárvojda, tråvnnåj tjåhkkidij ja álmmugij hållagådij.</verse>
          <verse number="22" Álmmuk tjuorvoj: ”Ij le almasj guhti hoallá, ájnat jubmel.”</verse>
          <verse number="23" Valla daŋga båttå ieŋŋgil almes suv tjasskelij, dan diehti gå ittjij Jubmelij gudnev vatte, ja de mádo suv jámas bårrin.</verse>
        </section>
        <section title="Barnabas ja Saul Antiokias rájaduvvaba" 
          <verse number="24" Valla Jubmela báhko åvddånij ja oabloj.</verse>
          <verse number="25" Gå Barnabas ja Saul lijga dievnastusáska Jerusalemin ållidam, de máhtsajga ja váldijga fárrusiska Johannesav gev Markusin gåhttjun.</verse>
        </section>
      </chapter>
      <chapter title="13. kap." 
        <verse number="1" Antiokia tjoaggulvisán lidjin dá profehta ja åhpadiddje: Barnabas, Symeon gev Nigerin gåhttjun, Lukius Kyrenes, Manaen, guhti lij badjánam tetrárka, Herodesa lunna, ja de Saul.</verse>
        <verse number="2" Gå akti jubmeldievnov adnin ja fásstudin, de ájlis Vuojŋŋanis sidjij hålaj: ”Tjuolldit Barnabasav ja Saulav dan bargguj masi lev sunnuv gåhttjum.”</verse>
        <verse number="3" Fásstudime ja råhkålvisá maŋŋela biedjin giedajdisá sunnu nali ja sunnuv de rádjin.</verse>
        <section title="Kyprosin Saul Paulusin sjaddá" 
          <verse number="4" Goappátja, gudi dal ájlis Vuojŋŋanisás lijga rájaduvvam, manájga Seleukiaj, ja dassta Kyprosij bårjåstijga.</verse>
          <verse number="5" Salamisin Jubmela bágov juvdáj synagogajn sárnnedijga. Sunnun lij aj Johannes fáron viehkken.</verse>
          <verse number="6" Mannin suollu rastá gitta Pafosij, gånnå Barjesusav, juvdáj skäddárav ja vierreprofehtav, iejvvijin.</verse>
          <verse number="7" Sån lij álu roma ednamhärrá Sergius Paulusa lunna, guhti jiermmás ålmåj lij. Sergius sidáj Jubmela bágov gullat ja dan diehti gåhtjoj Barnabasav ja Saulav ietjas lusi.</verse>
          <verse number="8" Valla Elymas - mij merkaj ”skäddár” sunnuv vuosteldij ja gähttjalij duostudit ednamhärráv jáhkkuj boahtemis.</verse>
          <verse number="9" Saul, gev aj Paulusin gåhttjun, de ájlis Vuojŋŋanisás dievdeduváj. Basstelis tjalmij sunji gehtjaj</verse>
          <verse number="10" ja javlaj: ”Dån bärggala bárnne, gájkka rievtesferdukvuoda vasjulasj, gávvelisvuodas ja bahudagás dievva, i gus goassak ájgo hiejttet Härrá njuolggis gäjnojt bådnjåmis?</verse>
          <verse number="11" Härrá giehta dal duv tsábmes. Muhtem ájggáj dal tjalmeduvá ja i dasti biejvev vuojne.” Dalánagi murkudij ja sjevnjudij, ja de váttsij ja åttjudij soabmásav ietjas lájdditjit.</verse>
          <verse number="12" Gå ednamhärrá dáv vuojnij, de jáhkkegådij ja Härrá åhpas alvaduváj.</verse>
        </section>
        <section title="Paulusa hålla Pisidia Antiokian" 
          <verse number="13" Paulus ja gudi suv tjuovudin, bårjåstin de Pafosis Pergej Pamfylian. Johannes danna sijás siráj ja Jerusalemij máhtsaj.</verse>
          <verse number="14" Ietja de Perges vuolggin ja Pisidia Antiokiaj jåvsådin. Sábbátbiejven synagogaj tjágŋin ja dasi tjåhkkidin.</verse>
          <verse number="15" Gå lágas ja profehtajs lidjin låhkåm de synagogatjuottjodiddje sidjij javlaj: ”Vielja, jus diján le juoga almatjijda vágodussan hållat, de hållit.”</verse>
          <verse number="16" Paulus de tjuodtjelij, giedajn siejvvelij sjávvunit ja hållagådij: ”Israelaga ja dij gudi Jubmelis ballabihtit, gulldalihtit dal muv hålav.</verse>
          <verse number="17" Mijá álmmuga Jubmel, Israela Jubmel, mijá ájttegijt tjuoldij. Dagáj ietjas álmmugav stuorren dalloj gå amugin Egyptan årrun, ja bajeduvvam giedajn sijáv dåppelt vuolgadij.</verse>
          <verse number="18" Birrusij nielljalågev jage åjdåmiehtsen sijáv huvsaj.</verse>
          <verse number="19" Gå gietjav álmmuktjerda Kanaanin lij dåssjidam de sijá duobddágijt sidjij vattij.</verse>
          <verse number="20" Birrusij nielljatjuohtevihttalåge jage dán maŋŋela sidjij duobmárijt vattij, profehta Samuela rádjáj.</verse>
          <verse number="21" Dan maŋŋela gånågisáv sihtin, ja Jubmel vattij sidjij gånågissan Saulav, Kisja bárnev Benjamina máttos, nielljalåge jahkáj.</verse>
          <verse number="22" Gå Jubmel lij suv ámmádis hiejtedam de Davidav sidjij gånågissan tjuottjeldahtij. Ja sunji de dáv vihtanusáv vattij: Gávnnam lev ålmmåv guhti le muv miela milta, Davidav, Jisjaja bárnev. Sån galggá muv sidodav ållidit.</verse>
          <verse number="23" Dán ålmmå máttos vattij Jubmel, jáhtos milta Israelaj lånestiddjev, Jesusav.</verse>
          <verse number="24" Åvddål gå sån bådij, de Johannes lij buorádusá gástadusáv åbbå Israela álmmugij sárnnedam.</verse>
          <verse number="25" Ja gå Johannesa barggo ållånatjáj de javlaj: ’Iv le mån guhtin dij jáhkkebihtit. Muv maŋŋela sån boahtá, ja sujsta iv le árvvogis gámagartsav nuolatjit.’</verse>
          <verse number="26" Vielja, gudi Abrahama máttos lihpit ja gájka dánna gudi Jubmelis ballabihtit, didjij le dát lånåstusá báhko rájaduvvam.</verse>
          <verse number="27" Jerusalema álmmuk ja sijá oajvemusá ettjin dádjada guhti Jesus lij. Duobbmijin suv, ja dan baktu de ållidin profehtaj bágojt ma juohkka sábbátbiejve lågåduvvi.</verse>
          <verse number="28" Vájku ettjin siváv gávna suv jábmemij duobbmitjit, de Pilatusav rávkkin suv hekkaduhttet.</verse>
          <verse number="29" Gå de lidjin ållidam gájkka mij suv birra lij tjáleduvvam, de ruossas válldin suv vuolus ja hávddáj biedjin.</verse>
          <verse number="30" Valla Jubmel suv jábbmegij lussta båvtij,</verse>
          <verse number="31" ja måttijt biejvijt ietjas bigodij sidjij gudi Galileas suv siegen lidjin Jerusalemij badjánam ja gudi dal suv birra álmmuga åvdån vihtanassti.</verse>
          <verse number="32" Dáv ságav dal didjij sárnnedip: jáhtov mav ájttega oadtjun</verse>
          <verse number="33" le Jubmel midjij, sijá mánájda ållidam, gå Jesusav tjuottjeldahtij, nåv gåktu nuppen sálman le tjáleduvvam: Dån le muv bárnne, uddni lev duv riegádahttám.</verse>
          <verse number="34" Ja gå Jubmel le Jesusav jábbmegij lussta tjuottjeldahttám, de Jesus ij goassak dåssjånibmáj máhtsa. Dán birra le Jubmel javllam: Didjij dal ållidav ájlis ja nanos jáhtojt majt Davidij vaddiv.</verse>
          <verse number="35" Ietjá bájken vuojn javllá: Dån i dibde ájlis dievnárat dåssjånimev vuojnnet.</verse>
          <verse number="36" David, guhti ájgenis Jubmela sidodav dievnastij, jámij ja ietjas ájttegij aktiduváj ja dåssjånimev vuojnij.</verse>
          <verse number="37" Valla gev Jubmel jábbmegij lussta båvtij ij le dåssjånimev vuojnnám.</verse>
          <verse number="38/39" Diehtit dal, vielja, suv baktu suttoj ándagisluojttem didjij sárnneduvvá, ja suv baktu rievtesferdugin sjaddá juohkkahasj guhti jáhkká ja tjoavdádallá gájkka massta ejda tjoavdádalá gå Mosesa lága vuolen lijda.</verse>
          <verse number="40" Várrijihtit val didjij sjaddamis gåktu profehta li hållam:</verse>
          <verse number="41" Gähttjit, álbediddje, imálussjit ja dåssjånihtit: dagov mån dijá biejvij dagáv, dagov masi ehpit jáhke gå didjij giehtoduvvá.”</verse>
          <verse number="42" Gå ålgus vádtsájga, de vájnnodin ienebuv dán birra maŋep sábbátbiejve gullat.</verse>
          <verse number="43" Ja gå jubmeldievno maŋŋela sirádin, de juvdájs ja jubmelbalulasj proselyhtajs moattes Paulusav ja Barnabasav tjuovvolin. Såj de sidjij hålajga ja alodijga sijáv Jubmela ármon bissot.</verse>
        </section>
        <section title="Báhko Härrá birra Pisidian oabllu" 
          <verse number="44" Maŋep sábbátbiejve tjåhkanin vargga gájkka stáda årro Härrá bágov gulldalittjat.</verse>
          <verse number="45" Gå juvdá almasjvegajt vuojnnin, de udnoduvvin ja Paulusa hålav álbedin.</verse>
          <verse number="46" Valla Paulus ja Barnabas jálot vásstedijga: ”Didjij ham Jubmela báhko vuostak luluj sárnneduvvat. Valla gå dal dav hilgodihpit ja ietjada ihkeven iellemij árvodibmen duobbmibihtit, de hiednigijda jårggålin.</verse>
          <verse number="47" Härrá ham munnuv le gåhttjum: Hiednigijda lev duv tjuovggan dahkam, vaj lånåstussan ednama ålgomus rájájda lulu sjaddat.”</verse>
          <verse number="48" Gå hiedniga dáv gullin, de ávvudallin ja Härrá bágov hievedin, ja de jáhkkegåhtin gájka gudi ihkeven iellemij lidjin vuojneduvvam,</verse>
          <verse number="49" ja Härrá báhko gájkka dajda duobddágijda oabloj.</verse>
          <verse number="50" Valla juvdá hasodin jubmelbalulasj nissunijt alla máttojs ja stáda åvdemus ålmmåjt Paulusa ja Barnabasa vuosstij. Ja de sunnuv doarrádallagåhtin ja dajs dáfojs sunnuv rádjin.</verse>
          <verse number="51" Goappátja dumev juolgijstiska sjavnjestijga sijá vuosstij ja Ikoniaj vádtsájga.</verse>
          <verse number="52" Ja åhpadisålmmå ávos ja ájlis Vuojŋŋanisás dievdeduvájga.</verse>
        </section>
      </chapter>
      <chapter title="14. kap." 
        <section title="Sárne ja doarrádallama Ikonian, Lystran ja Derben" 
          <verse number="1" Ikonian aj juvdá synagogaj manájga ja dåppe sárnnedijga vaj stuorra vega juvdájs ja grehkajs jáhkkegåhtin.</verse>
          <verse number="2" Valla juvdá gudi ettjin sidá jáhkket, hasodin hiednigijt vieljaj vuosstij ja sijá mielajt sielggijin.</verse>
          <verse number="3" Valla Paulus ja Barnabas dasi guhkes ájgev ganugijga ja bihko ja jálot Härráj åsskomin sárnnedijga; Härrá ármo bágos nannij gå sunnuv merkajt ja oavddodagojt dagádahtij.</verse>
          <verse number="4" Valla stáda álmmuk guovte bälláj juohkásij: muhtema juvdájt bälostin, muhtema apostelijt.</verse>
          <verse number="5" Gå apostela árvvedijga hiedniga ja juvdá oajvemusájisá ájggun sunnuv ládat ja gierggit,</verse>
          <verse number="6" de báhtarijga Lykaonia guovte stádaj, Lystraj ja Derbej, ja dajda dáfojda.</verse>
          <verse number="7" Dåppe evangeliumav sárnnedijga.</verse>
          <verse number="8" Lystran lij ålmåj gen juolge lidjin gállnam. Riegádimrájes gálnas lij, ja ij lim goassak buktám vádtset.</verse>
          <verse number="9" Sån gulldalij Paulusav hållamin. Paulus de sunji gehtjastij, ja vuojnij sujna lij jáhkko man baktu luluj buktet buorránit.</verse>
          <verse number="10" De jieddnát javlaj: ”Tjuodtjela!” Ålmåj de tjuodtjelij ja vádtsegådij.</verse>
          <verse number="11" Gå álmmuk vuojnij majt Paulus lij dahkam, de lykaonia giellaj jieddnát tjuorvvun: ”Jubmela li almatja hámen mijá lusi luojttádam.”</verse>
          <verse number="12" Barnabasav Seusan ja Paulusav Hermesin gåhttjun, dajna gå Paulus lij guhti sárnnedij.</verse>
          <verse number="13" Seustiemmpela härrá bådij tiemmpelis stáda ålggolis vuovsáj ja giedjekbárddagij uvsajda ja sidáj álmmugijn aktan värrodit.</verse>
          <verse number="14" Gå apostela, Barnabas ja Paulus, dáv gullájga, de ålgoldisgárvojdiska gajkedijga, almatjij gasskaj viehkalijga ja tjuorvvogådijga:</verse>
          <verse number="15" ”Majt gulá lik dahkabihtit? Måj lin sjiebtjes almatja degu dij. Ávvoságav didjij buktin: jårgijdihtit dájs fámodis jubmelijs ielle Jubmelij, guhti le sjivnnjedam almev ja ednamav ja merav ja gájkka mij danna le.</verse>
          <verse number="16" Åvdebut hiednikálmmugijt dibdij ietjasa gäjnojt mannat,</verse>
          <verse number="17" valla daŋgas diehti ietjas birra vihtanastij gájkka buorij baktu majt dagáj. Almes le rásjov ja tjuohppamájgijt vaddám, gallidam dijáv ja dijá vájmojt ávos dävddám.”</verse>
          <verse number="18" Dáj bágoj de álmmugav nagájga tsaggat sunnuj värrodimes.</verse>
          <verse number="19" Valla Antiokias ja Ikonias båhtin juvdá gudi álmmugav ietjasa bälláj oadtjun. Paulusav gierggijin ja stáda ålggolij giessin gå jáhkkin suv jábmám.</verse>
          <verse number="20" Valla gå åhpadisålmmå suv birra tjåhkanin, de tjuodtjelij ja stádaj vádtsáj. Maŋep biejve de Derbej Barnabasa fáron manáj.</verse>
          <verse number="21" Dåppe evangeliumav sárnnedijga ja moaddásav åhpadisålmmån dagájga. Maŋŋela vat Lystraj, Ikoniaj ja Antiokiaj máhtsajga</verse>
          <verse number="22" ja åhpadisålmmåjt gievrrodijga ja alodijga jáhkon bissot. ”Jubmela rijkkaj edna gierddama milta hähttup mannat”, javlajga.</verse>
          <verse number="23" Juohkka tjoaggulvisán boarrásijt válljijga, ja råhkålvisá ja fásstudime maŋŋela vattijga sijáv Härrá hállduj, gesi lidjin jáhkkegoahtám.</verse>
        </section>
        <section title="Paulus ja Barnabas Syria Antiokiaj máhttsaba" 
          <verse number="24" Manájga de Pisidia ja Pamfylia milta,</verse>
          <verse number="25" ja gå lijga Pergen bágov sárnnedam, de Attaleiaj vuollánijga.</verse>
          <verse number="26" Dåppelt Antiokiaj bårjåstijga, bájkkáj gånnå Jubmela ármo hállduj lidjin sunnuv vaddám dalloj gå vuolgijga bargguj mav dal lijga ållidam.</verse>
          <verse number="27" Gå dåhku jåvsådijga, de tjoaggulvisáv tjoahkkijga ja giehtojga sidjij man ednagav Jubmel lij sunnu baktu dahkam ja gåktu jáhko uvsav hiednigijda lij rahpam.</verse>
          <verse number="28" Ja viehka guhkes ájgev de danna åhpadisålmmåj lunna årojga.</verse>
        </section>
      </chapter>
      <chapter title="15. kap." 
        <section title="Apostelij tjåhkanibme Jerusalemin. Gatjálvis hiednigij birra" 
          <verse number="1" Soabmása gudi lidjin Judeas boahtám åhpadin vieljajt ja javllin aktak ij gádjusa jus Mosesa dábe milta ij birratjuohpaduvá.</verse>
          <verse number="2" Dássta badjánij rijddo ja rudna sijá ja Paulusa ja Barnabasa gasskaj. Ájgás de båhtalin sunnuv guoktáv ja muhtijt iehtjádijt Jerusalemij, apostelij ja boarrásij lusi rádjat dáv gatjálvisáv bajedittjat.</verse>
          <verse number="3" Tjoaggulvis sunnuj niestev vattij ja de miedáldastij. Fenikiav ja Samariav manájga ja giehtojga gåktu hiedniga lidjin buorádusáv dahkam ja gåktu stuorra ávvo dassta vieljajda badjánij.</verse>
          <verse number="4" Gå Jerusalemij jåvsådijga, de tjoaggulvis ja apostela ja boarrása sunnuv duosstun, ja de giehtojga sidjij man ednagav Jubmel sunnu baktu lij dahkam.</verse>
          <verse number="5" Valla fariseajs muhtema gudi lidjin jáhkkegoahtám, tjuodtjelin ja javllin hiednigijt viertti birratjuohppat ja gåhttjot Mosesa lágav anedit.</verse>
          <verse number="6" Apostela ja boarrása de tjåhkanin ássjev guoradalátjit.</verse>
          <verse number="7" Guhkes árvvaladdama maŋŋela Petrus tjuodtjelij ja javlaj: ”Vielja, diehtebihtit Jubmel dålen dijá gaskan muv tjuoldij, vaj hiedniga muv njálme baktu lulun evangeliuma bágov gullat ja jáhkkegoahtet.</verse>
          <verse number="8" Jubmel, guhti gájkaj vájmojt dåbddå, le dáv vihtanasstám gå ájlis Vuojŋŋanisáv sidjij vattij, degu midjij.</verse>
          <verse number="9" Ij le Jubmel sieradusáv mijá ja sijá gasskaj biedjam, ájnat jáhko baktu le sijá vájmojt rájnnim.</verse>
          <verse number="10" Man diehti de Jubmelav gähttjalihpit ja åhpadisålmmåj ålgijda dakkir svagájt biedjabihtit majt mijá ájttega ja mij ietja ep le nahkam guoddet.</verse>
          <verse number="11" Mij ham jáhkkep härrá Jesusa ármo baktu gádjusip, nåv aj sij.”</verse>
          <verse number="12" Gájka de sjávvunin ja Barnabasav ja Paulusav gulldalin giehttomin ållo merkaj birra majt Jubmel hiednigij gaskan sunnu baktu lij dahkam.</verse>
          <verse number="13" Gå hiejtijga de Jakob hållagådij: ”Gulldalihtit dal, vielja.</verse>
          <verse number="14" Simon le giehttum gåktu Jubmel juo ådno hiednigij gaskas allasis álmmugav válljij.</verse>
          <verse number="15" Profehtaj bágojda dát hiehpá gå le tjáleduvvam:</verse>
          <verse number="16" Dan maŋŋela máhtsav Davida vierram viesov ådåsis tsieggitjit. Tsieggiv ådåsis ja tjuottjeldahtáv dav mij le gajkoduvvam,</verse>
          <verse number="17" vaj ietjá almatja Härráv åhtsågåhti, gájkka almatja gejda muv namma le sárnneduvvam. Náv javllá Härrá guhti juo ådno</verse>
          <verse number="18" le dáv bigodam.</verse>
          <verse number="19" Muv mielas de ep galga vájvedit hiednigijt gudi Jubmelij jårgijdi,</verse>
          <verse number="20" ájnat dåssjå tjállet sidjij vaj várriji dassta mij le boajtojubmeldievnastusá baktu báddum, skiegesvuodas, buvvum juhtusij biergos ja máles.</verse>
          <verse number="21" Mosesin li juo dålusjrájes sárnnediddje juohkka stádan, ja juohkka sábbáda suv bágo synagogajn lågåduvvi.”</verse>
        </section>
        <section title="Girjje Jerusalema tjoaggulvisás" 
          <verse number="22" Apostela ja boarrása ja åbbå tjoaggulvis de aktisattjat mierredin soabmásav sijá gaskas Antiokiaj Paulusa ja Barnabasa siegen rádjat. Válljijin de Judasav, gev Barsabbasin gåhttjun, ja Silasav. Vieljaj gaskan lijga goappátja åvdemusájs.</verse>
          <verse number="23" Ja de dáv girjev fárrusisá oadtjun: ”Apostelijs ja boarrásijs varrudagá vieljajda hiednikálmmugijs Antiokian ja Syrian ja Kilikian.</verse>
          <verse number="24" Gullam lip muhtema dáppelt li dijá lusi boahtám ja bágojisá dijáv ráfeduhttám ja fieráldahttám. Mij val ep le sijáv rádjam.</verse>
          <verse number="25" Aktisattjat lip de mierredam muhtem ålmmåjt dijá lusi rádjat, vielljagärrásij, Barnabasa ja Paulusa siegen,</verse>
          <verse number="26" gudi goappátja Jesus Kristusa namáv hekkajniska libá bälostam.</verse>
          <verse number="27" Judasav ja Silasav de rádjap, ja såj ássjev didjij njálmálattjat guládibá.</verse>
          <verse number="28" Ájlis Vuojŋŋanisájn aktan lip mierredam ep makkirik nådijn dijáv noadoda, valla dájt rávkalvisájt biedjap:</verse>
          <verse number="29" Várrijihtit biergos mij boajtojubmelijda le värroduvvam, máles, buvvum juhtusij biergos ja skiegesvuodas. Jus gájkka dájs várribihtit, de buoret dijájs manná. Viessut buoragit.”</verse>
          <verse number="30" Rádjin de sijáv mannuj, ja gå Antiokiaj jåvsådin de almatjijt tjoahkkijin ja girjev sidjij vaddin.</verse>
          <verse number="31" Vielja dáv låhkin ja jaskadusájs ávvusin.</verse>
          <verse number="32" Judas ja Silas, gudi ietja profehta lijga, hålajga guhkev sidjij ja gievrrodijga ja jaskadijga sijáv.</verse>
          <verse number="33" Gå muhtem ájgev sijá lunna lijga årrum, de ráfesávadusáj vieljajs sirájga ja máhtsajga sijá lusi gudi sunnuv lidjin rádjam. [34 Valla Silas mierredij dasi báhtset.]</verse>
          <verse number="35" Paulus ja Barnabas Antiokiaj ganugijga, gånnå moaddásij iehtjádij siegen åhpadijga ja Härrá bágov sárnnedijga.</verse>
        </section>
        <section title="Paulus vuolggá Syriaj ja Kilikiaj" 
          <verse number="36" Muhtem ájge maŋŋela Paulus Barnabasaj javlaj: ”Vuolggon vat mannulahkaj vieljaj vidjurijt guoradalátjit gájkka dajn stádajn gånnå Härrá bágov lin sárnnedam.”</verse>
          <verse number="37" Barnabas sidáj Johannesav, gev Markusin gåhttjun, fárruj válldet.</verse>
          <verse number="38" Valla Paulusa mielas vierttij sån báhtset guhti sunnuv lij Pamfyliaj guodám, ij lim ga sunnu bargguj säbrram.</verse>
          <verse number="39" Sunnu gasskaj garra rijddo buolláj ja de danna sirájga. Barnabas váldij Markusav fárrusis ja Kyprosij bårjåstij.</verse>
          <verse number="40" Paulus de Silasav allasis ráddnan válljij, ja vuolgij maŋŋel gå vielja lidjin suv Härrá ármo hállduj vaddám.</verse>
          <verse number="41" Syriav ja Kilikiav miehtáj manáj ja tjoaggulvisájt dåppe gievrrodij.</verse>
        </section>
      </chapter>
      <chapter title="16. kap." 
        <section title="Paulus Silasa ja Timoteosa siegen" 
          <verse number="1" Paulus de Derbej ja Lystraj jåvsådij. Dåppe lij åhpadisålmåj gen namma lij Timoteos. Suv ieddne lij ristagis juvdá ja áhttje grehka.</verse>
          <verse number="2" Lystran ja Ikonian vielja buorijt suv birra hållin.</verse>
          <verse number="3" Paulus sidáj Timoteosav fárrusis ja daj dáfoj juvdáj diehti suv birratjuohpadij; juohkkahasj ham diedij áhtjes grehkan.</verse>
          <verse number="4" Stádas stádaj mannin ja giehttun vieljajda njuolgadusáj birra majt apostela ja boarrása Jerusalemin lidjin vaddám ja majt lidjin välggogisá tjuovvot.</verse>
          <verse number="5" Tjoaggulvisá de jáhkon nanniduvvin ja biejves bäjvváj stuorrun.</verse>
          <verse number="6" Frygia ja Galatia milta mannin, dajna gå ájlis Vuojŋŋanis tsuohtsodij sijáv bágov Asian sárnnedimes.</verse>
          <verse number="7" Gå Mysiaj jåvsådin, de lij hállo Bityniaj vuolgget, valla Jesusa Vuojŋŋanis ittjij miededa.</verse>
          <verse number="8" De Mysia milta aj mannin ja Troasij jåvsådin.</verse>
          <verse number="9" Iján de Paulus bárudisáv oattjoj. Vuojnij makedonia almatjav tjuodtjomin suv vájnnodime: ”Boade Makedoniaj mijáv viehkedittjat.”</verse>
          <verse number="10" Gå dáv bárudisáv lij vuojnnám, de dalánagi gähttjalijma Makedoniaj vuolgget, dajna gå árvvedijma Jubmel lij mijáv dåhku gåhttjum evangeliumav sárnnedittjat.</verse>
        </section>
        <section title="Makedonia Filippij mannamin" 
          <verse number="11" Na vuolgijma de Troasis ja njuolgga Samotrakej bårjåstijma, ja maŋep biejve Neapolisaj.</verse>
          <verse number="12" Dåppelt Filippij manájma, stáda mij le vuostasj makedoniak dáfon ja romagij årrombájkke. Dåppe soames biejvev ganugijma.</verse>
          <verse number="13" Sábbátbiejven stáda uvsa ålggolij manájma, jåhkågáddáj gånnå árvvedijma rågosbájkke lij. Tjåhkkidijma ja hålajma nissunijda gudi dasi lidjin tjåhkanam.</verse>
          <verse number="14" Lydia lij sijás akta. Sån lij Tyatiras ja purpurlijnijt oasestij, ja lij jubmelbalulasj. Gulldalime Härrá sujsta vájmov rabáj ja de Paulusa bágojt duostoj.</verse>
          <verse number="15" Sån gájkka goahtefuolkijnis gástaduváj, ja maŋŋela mijáv vájnnodij: ”Båhtit muv lusi årudittjat, gå dal vissásit diehtebihtit Härráj jáhkáv.” Ja ittjij vuollána.</verse>
        </section>
        <section title="Paulus ja Silas fáŋŋgiduvvaba ja gádjusibá" 
          <verse number="16" Soames bále gå rågosbájkkáj lijma mannamin, de oarjjeniejdav iejvvijma gänna lij åvddålijsárnnomvuojŋŋanis. Suv åvddålijsárnnomijs suv båndi ållo biednigav oadtjun.</verse>
          <verse number="17" Dát niejdda Paulusav ja mijájt nuppijt tjuovudij ja tjuorvudij: ”Dá ålmmå li alemus Jubmela dievnastusán ja lånåstusá gäjnov didjij sárnnedi.”</verse>
          <verse number="18" Måttijt biejvijt dale nåv gihkadij. Paulus de vijmak suhtaj, jårgijdij ja vuojŋŋanissaj javlaj: ”Jesus Kristusa namán gåhtjov duv sujsta gájddat.” Ja nåv de sujsta dalága gájdaj.</verse>
          <verse number="19" Gå niejda båndi árvvedin sisboadov lidjin massám, de válldin Paulusav ja Silasav gitta ja guovdduj, stáda oajvemusáj lusi, sunnuv giessin.</verse>
          <verse number="20" Roma duobmárij lusi sunnuv doalvvun ja javllin: ”Dá ålmmå mijá stádav ráfeduhtteba. Juvdá libá</verse>
          <verse number="21" ja sárnnedibá dábijt majt midjij roma viesajdiddjijda ij le loahpe dåhkkidit jalik tjuovvot.”</verse>
          <verse number="22" Álmmuk sunnu vuosstij tjuodtjelij, ja duobmára sunnus biktasijt gajkudin ja gåhttjun sunnuv ruosskit.</verse>
          <verse number="23" Moaddi ruoskáv sunnuj vaddin ja de fáŋŋgagoahtáj sunnuv bálkestin. Fáŋŋgavávtav gåhttjun sunnuv váttugit gáhttit,</verse>
          <verse number="24" ja dan diehti de sunnuv sisŋemus fáŋŋgahuodnahij biejaj ja juolgijs sunnuv tjåsskåj giddij.</verse>
          <verse number="25" Gasskaijá Paulus ja Silas råhkådalájga ja hievedusáv Jubmelij lávlojga, ja då nuppe fáŋga gulldalin.</verse>
          <verse number="26" De ednam hähkkat garrasit skielbbigådij ja fáŋŋgagoade gierggevuodo vábbulatjáj. Ja de gájkka uvsa rahpasin ja gájkaj tjadnasa luovvanin.</verse>
          <verse number="27" Fáŋŋgavákta gåhttsåj, ja gå fáŋŋgagoade uvsajt rahppot ájtsaj de svierdes råhttij ietjas hekkaduhtátjit, dajna gå jáhkij gájkka fáŋga lidjin báhtaram.</verse>
          <verse number="28" Valla Paulus sunji jieddnát tjuorvvij: ”Ale ietjat vahágahte! Gájka ham dánna lip.”</verse>
          <verse number="29" Fáŋŋgavákta tjuovgav ánoj, viehkalij sisi ja doargesta Paulusa ja Silasa åvddåj luojttádij.</verse>
          <verse number="30" Ja de sunnuv ålgus doalvoj ja gatjádij: ”Majt dal dahkat vaj gádjusav?”</verse>
          <verse number="31" Paulus ja Silas vásstedijga: ”Jáhke Härrá Jesusij, de iesj gádjusa ja goahtefuolkkát aj.”</verse>
          <verse number="32" Ja de Härrá bágov sunji ja goahtefuolkkásis sárnnedijga.</verse>
          <verse number="33" Fáŋŋgavákta daŋga gasskaidjabåttå sunnuv huksagådij ja sunnus hávijt basáj. Ja de goahtefuolkijnis gástaduváj.</verse>
          <verse number="34" Paulusav ja Silasav fárrusis goahtásis váldij ja biebmojt sunnuj gárvedahtij, ja goahtefuolkijnis ávvudaláj gå Jubmelij lidjin jáhkkegoahtám.</verse>
          <verse number="35" Maŋep ideda rádjin duobmára vávtajt dåhku gåhtjutjit sijáv ålmmåjt luojttet.</verse>
          <verse number="36" Fáŋŋgavákta dáv Paulusij giehtoj ja javlaj: ”Duobmára li gåhttjum dunnuv luojttet. Ähppe dasti dárbaha dánna årrot. Manne ráfen!”</verse>
          <verse number="37" Valla Paulus vásstedij: ”Duobmo ja guoradallama dagi li munnuv bihko ruosskidahttám, vájku roma viesajdiddje lin. Ja fáŋŋgagoahtáj vil munnuv bálkestin. Ja de dal ájggu munnuv suolet dássta rádjat? En galla vuolge, båhtusa dal ietja diehki munnuv viettjatjit.”</verse>
          <verse number="38" Vávta dáv duobmárijda giehttun. Gå gullájin Paulusav ja Silasav roma viesajdiddjen, de balládin.</verse>
          <verse number="39" Ietja de båhtin ja sunnujn tjáppagit ságastin, ja de doalvvun sunnuv ålgus ja sihtin sunnuv stádas mannat.</verse>
          <verse number="40" Gå fáŋŋgagoades lijga bessam, de Lydia goahtáj manájga. Dåppe vieljaj äjvvalijga, jálusmuhtijga sijáv ja dåppelt de vuolgijga.</verse>
        </section>
      </chapter>
      <chapter title="17. kap." 
        <section title="Tessaloniken ja Beroian" 
          <verse number="1" Såj Amfipolisa ja Apollonia milta manájga ja Tessalonikej bådijga, gånnå juvdájn lij synagoga.</verse>
          <verse number="2" Paulus dåhku dábes milta manáj, ja gålmmå sábbáda sidjij sárnnedij.</verse>
          <verse number="3" Tjálukbájkes massta sárnnedij tjielggij sidjij gåktu Messias vierttij gierddat ja jábbmegij lussta tjuodtjelit. Sidjij javlaj: ”Messias le dát Jesus gev didjij sárnnedav.”</verse>
          <verse number="4" Muhtema sijás Paulusij ja Silasij åsskogåhtin ja sunnuj säbrrin. Nåv dahkin aj moattes jubmelbalulasj grehkajs ja viehka ålos allamáttok nissunijs.</verse>
          <verse number="5" Juvdá dássta moarádin ja ietjasa bälláj oadtjun muhtem sjaljo skelmajt, gudi de stádaj stuojmev dahkin. Jasona goade ålggolij tjåhkanin ja gähttjalin Paulusav ja Silasav gitta oadtjot gäsátjit álmmuga åvddåj.</verse>
          <verse number="6" Gå sunnuv ettjin gávna, de Jasonav ja muhtijt nuppijt vieljajt stáda alemusålmmåj åvddåj giessin ja tjuorvvun: ”Dáha, gudi åbbå väráldij li stuojmev dahkam li dal diehki aj jåvsådam,</verse>
          <verse number="7" ja Jason le sijáv ietjas lusi gåhttjum. Gájkka tjäjssára njuolgadusájt sij dådji ja javlli ietjes le gånågis, soames gen namma le Jesus.”</verse>
          <verse number="8" Almasjfuovva ja stáda alemusålmmå ballájin gå dáv gullin.</verse>
          <verse number="9" Jason ja då iehtjáda vierttijin dáhkádusáv mákset åvddål gå luovas bessin.</verse>
          <verse number="10" Daŋga ijá vielja Paulusav ja Silasav Beroiaj rádjin. Vallak dåhku jåvsådijjga de synagogaj manájga.</verse>
          <verse number="11" Dåppe lidjin juvdá ienep rabásmielaga gå Tessaloniken. Buorre mielajn bágov duosstun ja juohkka biejve tjálugijt åtsådin gehtjatjit jus gájkka lij duolla.</verse>
          <verse number="12" Moattes sijás jáhkkegåhtin, muhtem allamáttok grehka nissuna ja ålos grehka ålmmåjs aj.</verse>
          <verse number="13" Valla gå juvdá Tessaloniken gullin Paulusav Jubmela bágov sárnnedime, de dåhku vuolggin ja dåbbilij almatjijt aj båsstin.</verse>
          <verse number="14" Vielja dåppe de dalága Paulusav merragáddáj rádjin. Valla Silas ja Timoteos bátsijga.</verse>
          <verse number="15" Gudi Paulusav Beroias rádjin, tjuovvun suv gitta Atenaj ja de máhttsin Silasij ja Timoteosij ságajn ruvámusát máhttelis suv lusi boahtet.</verse>
        </section>
        <section title="Paulus Atenan" 
          <verse number="16" Gå Paulus sunnuv Atenan vuordatjij, de mielanis moarre badjánij stáda ållo boajtojubmelgåvåjs.</verse>
          <verse number="17" Juohkka biejve juvdájda ja jubmelbalulattjajda synagogan sárnnedij, ja sidjij guovdon.</verse>
          <verse number="18" Muhtem epikurea ja stoika filosofa gåjt sujna sállijin árvvaladdat. Muhtema sijás javllin: ”Majt gårnijt le dal dát vijsudalle bagestam. Majt sihtá hållat?” Iehtjáda vat javllin: ”Vuojnnet amás jubmelijt diehki sihtá buktet.” Paulus ham evangeliumav Jesusa ja suv tjuodtjelime birra sárnnedij.</verse>
          <verse number="19" Areopagaj suv maŋŋáj válldin ja javllin: ”Giehto dal midjij dán ådå åhpa birra mav sárnneda!</verse>
          <verse number="20" Imálasj ássjij birra gullap, ja sihtap diehtet ma li.”</verse>
          <verse number="21" Atenaga ja ålggorijkaga, gudi dåppe årrun vuojn ålles ájgev gållådin ságastallamijda ja ságaj guldudallamijda.</verse>
        </section>
        <section title="Paulusa sárnne areopaga åvdån" 
          <verse number="22" Paulus areopaga åvddåj tjuottjadij ja hålaj: ”Atenaga, gájkdivnas vuojnáv dij ålot jáhkkudakássjijs berustihpit.</verse>
          <verse number="23" Gå váttsatjiv ja dijá jubmelgåvåjt gehtjadiv, gávnniv aj álltárav gåsi lij tjáleduvvam: Dåbdåk jubmelij. Mån ham sárnnedav, mav dij váni dåbdåk råhkådallabihtit.</verse>
          <verse number="24" Jubmel, guhti väráldav sjivnnjedij ja gájkka danna, guhti le alme ja ednama härrá, ij åro almatjagiedas dahkam tiemmpelin,</verse>
          <verse number="25" ij ga almatjagiedas ietjas dievnastahte degu luluj juojddá dárbahit. Sån ham iesj gájkajda vaddá iellemav, vuojŋŋanisáv ja divna.</verse>
          <verse number="26" Avtat almatjis le gájkka álmmugijt sjivnnjedam. Sijáv le åbbå ednamav miehtáj årudahttám, ja mierreájgijt le sidjij biedjam ja rájájt maj sisbielen viessu.</verse>
          <verse number="27" Dáv le dahkam vaj almatja lulun Jubmelav åhtsåt ja márjju aj suv lusi gábjjot - ij le ham mijás avtastik guhkken.</verse>
          <verse number="28" Sujna ham mij viessop, labudip ja lip, gåktu aj muhtema dijá diktatjállijs li javllam: Mij lip aj suv máttos.</verse>
          <verse number="29" Gå dal Jubmela máttos lip, allup de jáhkku jubmelvuohta le juoga gålles, silbas jali gierges dagáduvvam, juoga mij almatja ájádusájs jali dájdatjähppudagás le hábbmiduvvam.</verse>
          <verse number="30" Guhkes ájgev le Jubmel almatjij diedekvuodav gierddam, valla dálla dal juohkka almatjav juohkka guovlos buorádussaj gåhttju.</verse>
          <verse number="31" Sån le vuojn mierredam biejvev goassa väráldav rievtesferdukvuodajn duobbmi, avta almatja baktu gev le dasi juo åvddåla válljim. Dáv le gájkka almatjijda vihtanussan biedjam gå suv jábbmegij lussta tjuottjeldahtij.”</verse>
          <verse number="32" Gå Paulus nammadij tjuodtjelimev jábbmegij lussta, de muhte suv bilkkedin, valla muhte vásstedin: ”Ietjá bále vat sihtap duv gullat dáj ássjij birra hållamin.”</verse>
          <verse number="33" Nåv de guodij sijáv gudi lidjin tjåhkanam.</verse>
          <verse number="34" Soabmása galla sunji säbrrin ja jáhkkegåhtin, akta sijájs Dionysios, guhti lij areopaga sebrulasj, ja aj nissun gen namma lij Damaris ja de vil muhte iehtjáda.</verse>
        </section>
      </chapter>
      <chapter title="18. kap." 
        <section title="Paulus Korintan guossen" 
          <verse number="1" Paulus Atenas vuolgij Korintaj.</verse>
          <verse number="2" Dåppe gávnadij juvdájn gen namma lij Akvila. Sån lij Pontosis, valla lij áttjak áhkájnis Priskillajn Italias boahtám, dajna gå tjäjssár Klaudius lij gåhttjum gájkka juvdájt Romas jåhttåt. Paulus manáj sunnu lusi,</verse>
          <verse number="3" ja gå sujna lij dahtak viddno gå sunnun, de sunnu lusi ganugij ja dåppe bargaj. Lierttegoarro lijga.</verse>
          <verse number="4" Juohkka sábbáda Paulus synagogan hålaj ja gähttjalij juvdájt ja grehkajt oadtjot jáhkátjit.</verse>
          <verse number="5" Gå Silas ja Timoteos Makedonias vuollánijga, de lij Paulus vissjalit juvdájda sárnnedime ja vihtanasstemin Jesusav Messiasin.</verse>
          <verse number="6" Valla gå vuosstáladdin ja álbedin, de biktasijdes sjavnjij ja javlaj: ”Båhtus dijá varra ietjada oajve nali. Mån lev vigedibme. Dássta duohku dal hiednigijda jårgijdav.”</verse>
          <verse number="7" Jåhttåj de dassta Titius Justusa lusi, guhti lij jubmelbalulasj ålmåj. Suv viesso lij dannága synagoga guoran.</verse>
          <verse number="8" Valla synagogatjuottjodiddje Krispus ja åbbå suv goahtefuolkke Härráj jáhkkegåhtin, aktan måttijn ietjá korintagij gudi Paulusa hålajt gulldalin ja gástaduvvin.</verse>
          <verse number="9" Soames ijá hålaj Härrá Paulusij bárudisán: ”Ale balá, ájnat sárnneda ja ale sjávvuna,</verse>
          <verse number="10" dajna gå mån lev duv lunna. Aktak ij duv láda jalik vahágahte; dán stádan li ålos gudi muv álmmugij gulluji.”</verse>
          <verse number="11" Paulus de dasi biellenuppev jagev ganugij ja Jubmela bágov sidjij åhpadij.</verse>
          <verse number="12" Dan jage gå Gallio lij Akaia ednamhärrán, de juvdá aktisattjat Paulusav validin ja duobbmoståvlå åvddåj suv giessin.</verse>
          <verse number="13" Javllin suv almatjijt tjáddjidit Jubmelav dievnnutjit lága vuosstij.</verse>
          <verse number="14" Valla åvddål gå Paulus háhppidij vásstedit, de Gallio juvdájda javlaj: ”Juvdá, jus dánna luluj bahádagos jali vierredagos gatjálvis, de luluv dijáv gulldalit.</verse>
          <verse number="15" Valla jus bágo jali namá jali ietjada lága nanna rijddalihpit, de le dijá ietjada ássje. Dakkir rijdduj iv sidá duobmárin liehket.”</verse>
          <verse number="16" Ja nåv de sijáv duobbmoståvlås vuodjelij.</verse>
          <verse number="17" Gájka de synagogatjuottjodiddjáj Sostenesij vuosstehágov dahkin ja tsábbmin suv duobbmoståvlå åvdån. Valla Gallio ittjij dassta berusta.</verse>
        </section>
        <section title="Ådå mannulagá. Jerusalem. Antiokia" 
          <verse number="18" Paulus ájn dasi muhtem ájgev ganugij, ja de vieljajt hivástahttalij ja Syriaj Priskillajn ja Akvilajn bårjåsta vuolgij. Kenkreaian lij ájn de vuobdajt biesskedahttám jáhtov ållidittjat.</verse>
          <verse number="19" Gå Efesosij jåvsådin, de mannoguojmijstis siráj. Iesj de synagogaj manáj juvdájda hålatjit.</verse>
          <verse number="20" Gåhttjun suv dasi guhkebuv ganugit, valla ittjij gåjt guorrasa</verse>
          <verse number="21" ja náv de sijáv hivástahtij: ”Ietjá bále dijá lusi máhtsav, jus Jubmel sihtá.” Ja de háksaj lávkkij ja Efesosis vuolgij.</verse>
          <verse number="22" Caesarean gáddáj lávkkim, de Jerusalemij badjánij tjoaggulvisáv buorástahtátjit, ja dåppelt de Antiokiaj manáj.</verse>
          <verse number="23" Muhtem ájgev maŋŋela vat Galatiav ja Frygiav manáj, ja juohkka sajen åhpadisålmmåjt gievrrodij.</verse>
        </section>
        <section title="Apollos Efesosin ja Akaian" 
          <verse number="24" Efesosij lij boahtám juvdá gen namma lij Apollos. Sån lij Aleksandrias ja smidá hålatjit ja tjálugijda oahpes.</verse>
          <verse number="25" Härrá gäjno birra lij diedojt oadtjum, ja buolle vájmujn Jesusa birra váttugit åhpadij. Valla dåssjå Johannesa gástadusáv dåbdåj.</verse>
          <verse number="26" Apollos dal jálot synagogan sárnnedij. Gå Priskilla ja Akvila suv sárnijt lijga gulldalam, de ietjaska lusi suv váldijga ja ájn Jubmela gäjno birra tjiegŋalappot åhpadijga.</verse>
          <verse number="27" Gå de maŋŋela Akaiaj sidáj vuolgget, de vielja alodin ja dåbbilij åhpadisålmmåjda tjállin ja gåhttjun sijáv vájmos suv duosstot. Jubmela ármo baktu sjattaj Akaia jáhkulattjajda stuorra viehkken,</verse>
          <verse number="28" dajna gå juvdáj ájádusájt bihko gåmedij, ja tjálugijs viettjaj vihtanusáv Jesus le Messias.</verse>
        </section>
      </chapter>
      <chapter title="19. kap." 
        <section title="Paulus Efesosin guossen" 
          <verse number="1" Gå Apollos lij Korintan de Paulus sisednamav Efesosij bådij. Dåppe muhtem åhpadisålmmåj gávnadij</verse>
          <verse number="2" gejs gatjádij jus ájlis Vuojŋŋanisáv lidjin oadtjum dalloj gå jáhkkegåhtin. Dasi vásstedin: ” Ájlis Vuojŋŋanisás ep le åbbånis gullam.” -</verse>
          <verse number="3" ”Makkir gástadusájn de gástaduvájda?” gatjádij Paulus, ja de vásstedin: ”Johannesa gástadusájn.”</verse>
          <verse number="4" Paulus javlaj: ”Johannes gástadij buorádusá gástadusájn, ja sån bádtjij almatjijt jáhkket sunji guhti suv maŋŋela boahtá: Jesusij.”</verse>
          <verse number="5" Gástadahttin de ietjasa härrá Jesusa namán.</verse>
          <verse number="6" Ja gå Paulus giedajdis sijá nali biejaj, de ájlis Vuojŋŋanis sijá badjel luojttádij ja de gielaj sárnnogåhtin ja åvddålijsárnnogåhtin.</verse>
          <verse number="7" Lågenanguoktása bájkke lidjin.</verse>
          <verse number="8" Gålmmå máno Paulus jálot synagogan sárnnedij ja gähttjalij oadtjot sijáv jáhkátjit dasi mij Jubmela rijkkaj gullu.</verse>
          <verse number="9" Valla soabmása ettjin sidá bágov duosstot, ettjin ga jáhkket sidá, ájnat Gäjnov gájkaj guládijn álbedin. Paulus de sijáv guodij ja váldij åhpadisålmmåjdis fárruj. Ienni de Tyrannosa låhkåmhuodnahin fert biejve hålaj.</verse>
          <verse number="10" Guokta jage nåv bargaj, ja gájka Asian, juvdá ja grehka, Härrá bágov gullin.</verse>
          <verse number="11" Paulusa baktu Jubmel mihtos oavdojt dagáj,</verse>
          <verse number="12" tjabu lijnijt ja biktasijt ma suv rubmahis lidjin duohttasam, biedjin skihppij nali, ja nåv de skihpudagájstisá buorránin, ja bahás vuojŋŋanisá sijáv guodin.</verse>
          <verse number="13" Juvdáj gålgge vuojŋŋanisavuodjeliddjijs soabmása aj härrá Jesusa namáv nammadahtjin sidjij gejn bahás vuojŋŋánisá lidjin. Javllin: ”Jesusa baktu gev Paulus sárnnet dijáv vuornádav.”</verse>
          <verse number="14" Nåvti dahkin soames juvdá alemushärrá gietjav bárne, gej áhttje lij Skeuas.</verse>
          <verse number="15" Valla bahás vuojŋŋanis sidjij vásstedij: ”Jesusav galla dåbdåv ja diedáv guhti Paulus le, valla gudi val dij lihpit?”</verse>
          <verse number="16" Ja ålmåj, gänna bahás vuojŋŋanis lij, ládaj ja sijáv vuojtij ja nåv vastet sijáv vahágahtij vaj rihttsot ja varran hähttujin viesos báhtarit.</verse>
          <verse number="17" Åbbå Efesosij dát dåbddusij bådij, goappátjagá juvdájda ja grehkajda. Gájka de suorgganin ja härrá Jesusa namma guddneduváj.</verse>
          <verse number="18" Moattes sijás gudi lidjin jáhkkegoahtám de bihko dåbdåstin majt lidjin dahkam,</verse>
          <verse number="19" ja ålos sijás, gudi lidjin skieddim, tjoahkkijin girjijdisá ja gájkaj vuojnedijn dajt boalldin. Girjij biednikárvov vihttalåktuvsán silbbadrakmerij merustin.</verse>
          <verse number="20" Ja Härrá fámo baktu de báhko ienebut oabloj ja ienep fámov oattjoj.</verse>
        </section>
        <section title="Stuojmme Efesosin" 
          <verse number="21" Gájkka dáj vásádusáj maŋŋela mierredij Paulus Makedonia ja Akaia milta Jerusalemij vuolgget, ja de javlaj: ”Gå dåppe lev mannam, de vierttiv aj Romav guossidit”.</verse>
          <verse number="22" Valla barggoguojmijstis guoktásav, Timoteosav ja Erastosav, Makedoniaj rájaj ja iesj de muhtem ájgev Asiaj ganugij.</verse>
          <verse number="23" Valla jur daj ájgij alvos stuojmme Gäjno birra buolláj.</verse>
          <verse number="24" Silbbasmirjár gen namma lij Demetrios dagáj artemistiemmpelijt silbas ja nåvti duodjárijda ásaj bargojt maj baktu ållu biednigav oadtjun.</verse>
          <verse number="25" Demetrios de tjoahkkij gájkka duodjárijt ja iehtjádijt gejn lij sjimuk viddno ja javlaj: ”Dáj bargoj mij buorre viessomuháv oadtjop. Davva diehtebihtit.</verse>
          <verse number="26" Valla dálla dal ietja vuojnnebihtit ja gullabihtit gåktu duot Paulus, ij dåssjå Efesosin ájnat åbbå Asian, ållusav le jáhkedam gå javllá mijá giedaj dahkam jubmela älle jubmela.</verse>
          <verse number="27" Ja de vuojnnet dal ij dåssjå duodje nievres sága vuolláj boade, ájnat baládip mijá alla jubmela Artemisa tiempel aj árvos massá. Ja de vil Artemis biestisj allavuodas, sån gev åbbå Asia ja åbbå värált guddnádallá.”</verse>
          <verse number="28" Dáv gullam de sälldát moarádin ja tjuorvvogåhtin: ”Stuorak le efesogij Artemis!”</verse>
          <verse number="29" Åbbå stádaj stuojmme buolláj, ja juohkka guovlos almatja teáhterij ruohtastin. Gaiusav ja Aristarkosav dåhku maŋen giessin. Såj lijga makedonaga ja Paulusa mannoguojme.</verse>
          <verse number="30" Paulus ájgoj de iesj teáhterij tjágŋat álmmugij hålatjit, valla åhpadisålmmå duostudin.</verse>
          <verse number="31" Dáj ednamdajvaj oajvemusájs soabmása, gudi suv rádna lidjin, ságav sunji rádjin ja biehtodin teáhterij vuolggemis.</verse>
          <verse number="32" Dåppe dal avtat njálmes rihtjun. Almatja lidjin ållu hämssárasstám, ja ållusa sijájs ettjin diede manen dåhku lidjin boahtám.</verse>
          <verse number="33" Almasjvegas muhtema Aleksandrosij ássjev tjielggijin, gå juvdá suv åvddåj buktin. Aleksandros de giedajnis siejvvelij sijáv sjávvunit, dajna gå almasjvega åvdån sidáj ietjas bälostit.</verse>
          <verse number="34" Valla gå ielvvin suv juvdán de gájka avtat njálmes tjuorvvogåhtin: ”Stuorak le Efesosa Artemis!” ja nåv sij guovtijt tijmajt gihkadin.</verse>
          <verse number="35" Stáda tjálle de vijmak oattjoj almasjfuovav sjávvunittjat ja javlaj: ”Efesosa årrojs gatjádav, gávnnuji gus lik almatja gudi e diede Efesosstáda le alla Artemisa tiemmpela ja alme gierge gáhttár?</verse>
          <verse number="36" Aktak ij le dáv vuornnum, ja dan diehti sjávunihtit ja allit mavga guovtegávnagit dagá.</verse>
          <verse number="37" Ålmmå gejt diehki lihpit buktám, älle tiempelsuollaga, älle ga mijá jubmela bilkkediddje.</verse>
          <verse number="38" Jus Demetrios ja suv duodjárrádna ájggu avtak guoddalit, de le miján duobbmoståvllå, ja miján le aj ednamhärrá. Sijá åvdån máhtti nubbe nuppev guoddalit.</verse>
          <verse number="39" Ja jus diján le juoga ietjá rávkalvis, de mierredus álmmukdigge ássjev lága milta.</verse>
          <verse number="40" Viedjep udnásj biejve stuojme diehti ietja guoddaluvvat, dajna gå miján älle mahkka, maj dákkir stuojmev buktep bälostit.” Daj bágoj oattjoj almasjfuovav hádjánittjat.</verse>
        </section>
      </chapter>
      <chapter title="20. kap." 
        <section title="Ådå mannulahka Makedoniaj ja Grehkaj. Troasin" 
          <verse number="1" Gå stuojmme lij nåhkåm, de Paulus åhpadisålmmåjt ietjas lusi gåhtjoj ja jálusmuhtij sijáv. Ja de hivástahttalij ja Makedoniaj vuolgij.</verse>
          <verse number="2" Gå dajt dáfojt lij mannam ja vissjalit vieljajt alodam, de Grehkaj jåvsådij,</verse>
          <verse number="3" gånnå gålmmå máno åroj. Gå lij Syriaj vuolggegoahtemin, de juvdá suolet rádudallin suv ládat, ja de ittjij huoman vuolge, ájnat Makedonia milta máhtsaj.</verse>
          <verse number="4" Sujna lidjin siegen Sopatros, Pyrrhosa bárnne Beroias, Aristarkos ja Sekundus, gudi vieljajda Tessaloniken gullujga, ja de vil Gaius Derbes, Timoteos Tykikos ja Trofimos Asias.</verse>
          <verse number="5" Sidja juo åvdån mannin ja Troasin mijáv vuorddemin lidjin.</verse>
          <verse number="6" Suvrrodik lájbe basij maŋŋela Filippij bårjåstijma, ja vidá biejve birán Troasin äjvvalijma, gåsi vahkov ganugijma.</verse>
          <verse number="7" Biejven sábbáda maŋŋel lijma tjåhkanam lájbev doajátjit. Paulus, guhti lij maŋep biejve vuolgátjit, gitta gasskaidjaj vieljajda sárnnedij.</verse>
          <verse number="8" Dan huodnaha bajemus låbdån gåsi lijma tjåhkanam lidjin moadda lámpo.</verse>
          <verse number="9" Nuorra ålmåj gen namma lij Eutykos lij vinndegij tjåhkkidam. Gå Paulus mälggadav hålaj de dasi oaddáj, ja oadedijn goalmát låbdås vinndekrájge gahtjaj. Juo lij jábmám gå de suv låggŋijin.</verse>
          <verse number="10" Paulus de vuolus bådij, suv badjel gåbbmidij, fármastij suv ja javlaj: ”Allit dasti luojo, hekkan le!”</verse>
          <verse number="11" Ja de vat bajás máhtsaj, lájbev dåjij ja båråj. Ja de ájn gitta idedisväjggáj sárnnedij, ja de sijáv guodij.</verse>
          <verse number="12" Hekkan nuorra bárnev sijddaj doalvvun, sidjij stuorra jaskadussan.</verse>
        </section>
        <section title="Miletosin. Hivássárnne Efesosa boarrásijda" 
          <verse number="13" Njuolgga háksaj manájma ja Assosij bårjåstijma Paulusav viettjatjit; nåv lij iesj mierredam dajna gå gáttev dåhku sidáj vádtset.</verse>
          <verse number="14" Gå Assosin sujna äjvvalijma, de háksaj suv váldijma ja Mitylenej jåvsådijma.</verse>
          <verse number="15" Dåppelt vat bårjjånijma ja maŋep biejve Kiosa buohta lijma; biejvvek maŋŋela vat Samosij jåvsådijma, ja boahtte biejve de Miletosij bådijma.</verse>
          <verse number="16" Paulus lij vuojn mierredam Efesosa mieddela mannat ájgev Asian gållådimes. Sujna lij råhtto, dajna gå ájlistakbiejven ájgoj Jerusalemij jåvsådit, jus máhttelis.</verse>
          <verse number="17" Miletosis galla ságav Efesosa boarrásijda rájaj gåhttjomijn boahtet.</verse>
          <verse number="18" Gå jåvsådin hålaj sidjij: ”Diehtebihtit majna vuogijn dijá gaskan agev lev viessum, vuostasj biejve rájes gå diehki Asiaj båhtiv.</verse>
          <verse number="19" Gájkin vuollegisvuodan lev Härráv dievnnum, gadnjalij ja gähttjalimij lev juvdáj ládamijt hähttum gierddat.</verse>
          <verse number="20" Iv le ballam didjij diededimes mij le didjij ávkken, ájnat dav lev tjoaggulvisán ja sijdajn bihko åhpadam.</verse>
          <verse number="21" Goappátjagá juvdájt ja grehkajt lev alodam Jubmelij jårgijdit ja härrá Jesusij jáhkket.</verse>
          <verse number="22" Vuojŋŋanisás lev dal tjanáduvvam Jerusalemij vuolgget váni diedek mij dåppe muv duosstu.</verse>
          <verse number="23" Diedáv galla ájlis Vuojŋŋanis juohkka stádan vihtanasstá tjadnasijt ja nággásijt muv vuorddemin.</verse>
          <verse number="24" Iehtjam iellemav galla iv mavga árvvon ane; sidáv dåssjå ållidit mannulagáv ja dav dagov mav härrá Jesusis lev oadtjum: Jubmela ármo evangeliuma birra vihtanasstet.</verse>
          <verse number="25" Diedáv ehpit dasti muv goassak vuojne, dij gejt lev guossidam ja gejda rijka birra lev sárnnedam.</verse>
          <verse number="26" Dan diehti de udnásj biejve iehtjam sivádibmen sárnov, jus aktak láhppu.</verse>
          <verse number="27" Iv le gåjt goassak dijás majdik tjiegadam mij Jubmela sidodij gullu.</verse>
          <verse number="28" Gáhttijihtit dal ietjada ja åbbå älov masi ájlis Vuojŋŋanis le dijáv tjuottjodiddjen biedjam, vaj de räjnnuhiddjen lihpit Jubmela tjoaggulvissaj, mav Bárnes varájn le allasis vuojttám.</verse>
          <verse number="29" Diedáv várálasj stálpe, ma älov e árjo, dijá gasskaj nággiji gå dal dijáv guodáv.</verse>
          <verse number="30" Ietjada gasskaj aj badjáni ålmmå gudi vierreåhpav sárnnedi åhpadisålmmåjt ietjasa bälláj åttjudittjat.</verse>
          <verse number="31" Gåhtsit de dan diehti, ja mujttit mån gålmmå jage idja biejvve dijás juohkka avtav ganjáltjalmij vágodiv.</verse>
          <verse number="32" Ja de dal Jubmela ja suv ármo bágo hállduj dijáv guodáv. Ietjas fámujn sån dijáv huksá ja vaddá didjij árbev sijá siegen gudi li ájlistuvvam.</verse>
          <verse number="33" Ittjiv goassak silbav jalik gållev jalik biktasijt avtastik rávka.</verse>
          <verse number="34" Diehtebihtit dáj giedaj barggiv iehtjam ja mannoguojmijam dárboj diehti.</verse>
          <verse number="35" Juohkkaláhkáj vuosediv gåktu barggat vaj sjäbttjásijt huksabihtit härrá Jesusa bágo mujton: Sálugabbon vaddem oadtjomis.”</verse>
          <verse number="36" Gå Paulus lij dáv hållam, de buolvatjij nali luojttádij ja sijá siegen råhkådaláj.</verse>
          <verse number="37" Ármet tjierrun ja suv fármudallin ja tjulástallin.</verse>
          <verse number="38" Ienemusát sijáv báktjij gå javlaj e goassak dasti suv vuojne. Ja de háksaj suv tjuovvolin.</verse>
        </section>
      </chapter>
      <chapter title="21. kap." 
        <section title="Mannulahka Jerusalemij" 
          <verse number="1" Gå sijás sirájma ja vuolgijma, de njuolgga Kosaj bårjåstijma ja maŋep biejve Rhodosij ja dåppelt Pataraj.</verse>
          <verse number="2" Dåppe hávsav gávnajma, mij Fenikiaj lij vuolggemin, ja dajna de vuolgijma.</verse>
          <verse number="3" Kyprosav ájtsajma, ja dan oarjásjbielev Syria guovlluj vásijma ja de Tyrosij goarrijma, gåsi gálvo gáddáj galggin.</verse>
          <verse number="4" Åhpadisålmmåjt gávnajma ja vahkov sijá lunna årudijma. Vuojŋŋanisá bagádusá milta várrodin Paulusav Jerusalemij vuolggemis.</verse>
          <verse number="5" Gå de Tyrosin dajt biejvijt lijma årrum, de lij vat mannuj. Gájka mijáv stádas tjuovvolin, nissuna ja máná aj. Merragátten buolvatjij nali luojttádijma råhkådalátjit,</verse>
          <verse number="6" ja de guhtik guojmáma hivástahttalijma. Mij de háksaj manájma, ja duo nuppe sijddasisá máhttsin.</verse>
          <verse number="7" Tyrosis Ptolemaisaj manájma, gånnå de mijá merramannulahka någåj. Dåbbilij vieljajt buorástahttalijma ja biejvev sijá lunna lijma,</verse>
          <verse number="8" ja de dåppelt Caesareaj vuolgijma. Dåppe sárnnediddje Filipposa viessuj manájma ja suv lunna årojma. Sån lij giehtjasis akta.</verse>
          <verse number="9" Filipposin lidjin niellja vállduk niejda gejn åvddålijsárnnomvaddása lidjin.</verse>
          <verse number="10" Måttijt biejvijt lijma dåppe årrum gå profehta gen namma lij Agabos Judeas dåhku bådij.</verse>
          <verse number="11" Mijá lusi bådij ja váldij Paulusa avev majna giedajt ja juolgijt ietjastis tjanáj ja javlaj: ”Náv ájlis Vuojŋŋanis javllá: Guhti dáv avev äjggu, suv juvdá Jerusalemin náv tjadni ja hiednigij giedajda vaddi.”</verse>
          <verse number="12" Gå suv bágojt gulájma de várrodijma mij aktan dan bájke almatjij, Paulusav Jerusalemij badjánimes.</verse>
          <verse number="13" Paulus de dasi vásstedij: ”Man diehti dale náv dahkabihtit, tjierrobihtit ja mujsta vájmov báktjibihtit? Iv le gárves dåssjå fáŋŋgagoahtáj bálkestuvátjit, ájnat aj jábmemav Jerusalemin härrá Jesusa namá diehti gierdatjit.”</verse>
          <verse number="14" Gå ejma buvte hoalájdahttet de vuollánijma ja javlajma: ”Sjaddus Härrá sidot.”</verse>
          <verse number="15" Daj biejvij maŋŋela mannulahkaj iehtjama gárvedijma ja Jerusalemij badjánijma.</verse>
          <verse number="16" Caesarea åhpadisålmmåjs muhtema tjuovvolin ja doalvvun mijáv Mnasona lusi. Sån lij Kyprosis ja guhkes ájgev lij åhpadisålmmån årrum. Suv lunna de galgajma årrot.</verse>
        </section>
        <section title="Jakoba ja boarrásij ráde Paulusij" 
          <verse number="17" Vielja Jerusalemin mijáv ávos duosstun.</verse>
          <verse number="18" Maŋep biejve Paulus mijáj aktan Jakoba viessuj manáj, ja dåhku gájkka boarrása aj båhtalin.</verse>
          <verse number="19" Gå sijáv lij buorástahttalam, de tjielggij sidjij gájkka majt Jubmel lij hiednigij gaskan suv bargo baktu dahkam.</verse>
          <verse number="20" Gå dav gullin de Jubmelav hievedin ja Paulusij javllin: ”Diedá ham juvdájs li moadda tuvsána jáhkkegoahtám, ja buolle vájmujn sij gájkka lágav garrasit anedi.</verse>
          <verse number="21" Ja de li dal gullam dån gájkka juvdájt, gudi hiednigij gaskan årru, åhpada Mosesa lágav guodet ja tjielggi e galga mánájdisá birratjuohpadahttet ja e galga mijá dábij milta viessot.</verse>
          <verse number="22" Ja majt de dahkat? Gulátji sij duv diehki boahtám.</verse>
          <verse number="23" Dagá dal nåv gåktu dunji javllap: Dánna li niellja ålmmå gudi jáhtov li vaddám.</verse>
          <verse number="24" Válde sijáv fárrusit ja rájnni ietjat aktan sijájn, ja mávse sijá åvdås vaj oajvev oadtju buolljadahttet. Dassta de gájka dádjadi ij migek le sádnes majt duv birra li gullam, ájnat dån aj lágav aneda ja dan milta vieso.</verse>
          <verse number="25" Valla mij gullu hiednigijda gudi li jáhkkegoahtám, de lip sidjij mijá märrádusáv diededam: galggi várrit boajtojubmelijda värrodum biergos, máles, buvvum juhtusij biergos ja skiegesvuodas.”</verse>
          <verse number="26" Maŋep biejve de Paulus ålmmåjt fárrusis váldij ja aktan sijáj rájnnanij. Ja de tiemmpelij manáj diededittjat goassa rájnnanimájge nåhki vaj värro sijá åvdås värroduvvá.</verse>
        </section>
        <section title="Paulus fáŋŋgagoahtáj bálkestuvvá" 
          <verse number="27" Åvddålasj mierredum gietjav biejve lidjin vássám, de Asia juvdá Paulusav tiemmpelin ájttsin. Ja de almasjfuovav tjuorvo ávttjijin:</verse>
          <verse number="28" ”Israelaga, båhtit viehkken! Dála le ålmåj guhti juohkka sajen mijá álmmuga, mijá lága ja dán bájke vuosstáj åhpat. Ja de ájn vil grehkajt tiemmpelij fárruj válldá ja dáv ájlis bájkev álbet.”</verse>
          <verse number="29" Lidjin vuojn Trofimosav Efesosis Paulusa siegen stádan vuojnnám ja de jáhkkin Paulusav suv fárrusis tiemmpelij váldij.</verse>
          <verse number="30" Åbbå stáda de svahtjalij ja almatja tjåhkanaddin. Ja de Paulusav doahppijin ja tiemmpelis ålgus giessin, ja tiemmpela uvsa dalága dahpaduvvin.</verse>
          <verse number="31" Sihtin suv jámas tsábbmet, valla roma doarroålmmåj oajvemus gulláj åbbå Jerusalemin stuojmev</verse>
          <verse number="32" ja de doarroålmmåj ja doarroåjvij dåhku gáhtjadij. Gå juvdá oajvemusáv ja doarroålmmåjt ájttsin, de hiejttin Paulusav tsábbmemis.</verse>
          <verse number="33" Doarroålmmåj oajvemus bådij ja suv giddij. Gåhtjoj suv guovtijn rikkijn tjadnat ja de sijás gatjádaláj guhti lij ja majt lij dahkam.</verse>
          <verse number="34" Almasjfuovas moattelágásj vásstádusájt oattjoj, ja gå daj stuojmij sinna ittjij almma diedojt oattjo, de Paulusav laddnáj doalvodahtij.</verse>
          <verse number="35" Gå Paulusav lávkkidagá rádjáj oadtjun, de doarroålmmå hähttujin suv guoddet,</verse>
          <verse number="36" dajna gå almatja juohkka guovlos nårrin ja galjastin: ”Gåddit suv!”</verse>
        </section>
        <section title="Paulus álmmuga åvdån ietjas bälos" 
          <verse number="37" Daŋga bále gå Paulusav laddnáj lidjin doalvvomin, de doarroålmmåj oajvemusás gatjádij: ”Oattjov gus juojddá dunji javllat?” - ”Galla gåjt de grehkagielav máhtá”, vásstedij.</verse>
          <verse number="38" ”Ille ham de dån egyptak guhti åvddåla stuojmev dagádi ja nielljatuvsán nijbbeålmmåjn åjdåmähttsáj vuolggi?”</verse>
          <verse number="39" Paulus vásstedij: ”Mån lev juvdá Tarsosis Kilikian, alla árvvon anedum stáda viesát. Gatjádav dal dujsta loabev álmmugij hållat.”</verse>
          <verse number="40" Doarroålmmåj oajvemus sunji loabev vattij, ja lávkkidagá nalta de Paulus giedajn siejvvelij almasjfuovav sjávvunahtátjit. Gå sjávvunahtjin, de sidjij hebreagiellaj hållagådij:</verse>
        </section>
      </chapter>
      <chapter title="22. kap." 
        <verse number="1" ”Vieljaja áhtje, gulldalihtit dal majt didjij iehtjam bälostussan sárnov.”</verse>
        <verse number="2" Gå gullin suv hebreagiellaj sidjij hållamin, de ållu sjávvunin, ja de vat hålaj:</verse>
        <verse number="3" ”Mån aj lev juvdá, Tarsosin Kilikian riegádam, valla dán stádan badjánam. Gamalielis lev váttugis åhpadimev ájttegij lága birra oadtjum. Jubmela ássje åvdås lev daŋga lágásj gisjugisvuodajn oajbbum gå dij dálla.</verse>
        <verse number="4" Jábmemijn ja gåddemijn lev Gäjnov doarrádallam, ja goappátjagá nissunijt ja ålmmåjt giddim ja fáŋŋgagoahtáj bálkestam.</verse>
        <verse number="5" Alemushärrá ja åbbå ráde dáv máhttá duodastit. Sijás oadtjuv girjev maŋen Damaskusa vieljajda ja dåhku vuolggiv almatjijt gidditjit ja Jerusalemij dålvutjit, gånnå de galggin stráffasa oadtjot.</verse>
        <verse number="6" Valla gå Damaskusij dan mannulagán lahkaniv, de hähkkat gasskabiejve ájge sjierris tjuovgga almes muv birra bájttegådij.</verse>
        <verse number="7" Ednamij gahttjiv ja gulliv jienav mij munji javlaj: ’Saul, Saul, man diehti muv doarrádalá?’</verse>
        <verse number="8" Gatjádiv de: ’Guhti le dån, Härrá?’ Ja sån vásstedij: ’Mån lev Jesus Nasaretas, gev doarrádalá.’</verse>
        <verse number="9" Gudi muv lidjin tjuovvomin vuojnnin tjuovgav, valla ettjin gulá jienav mij munji hålaj.</verse>
        <verse number="10" Gatjádiv: ’Majt galgav dahkat, Härrá?’ Ja Härrá vásstedij: ’Maná dalága Damaskusij. Dåppe gulá gájkka mij dunji le vuojneduvvam dahkat.’</verse>
        <verse number="11" Mannoguojme muv giedas hähttujin lájddit, dajna gå sjierris tjuovgga lij muv tjalmeduhttám. Ja de Damaskusij jåvsådijma.</verse>
        <verse number="12" Dåppe lij ålmåj gen namma lij Ananias. Sån lij jubmelbalulasj ja láhkajáhkkogis ålmåj, ja gájkka dan stáda juvdá buorijt suv birra vihtanasstin.</verse>
        <verse number="13" Sån de muv lusi bådij, muv guorraj tjuottjadij ja javlaj: ’Saul, vielljam, tsakkasta tjalmijdat ja vuojnnen vat sjatta!’ Ja daŋga båttå de suv vuojnnegåhtiv.</verse>
        <verse number="14" Ananias javlaj: ’Mijá ájttegij Jubmel le duv tjuolldám suv sidodav dåbdåtjit, Rievtesferdugav vuojnátjit ja suv jienav gulátjit.</verse>
        <verse number="15" Suv vihtanin sjatta ja giehto gájkka almatjijda majt vuojnni ja gulli.</verse>
        <verse number="16" Ale dasti ádjána! Tjuorvo Härráv namás ja dalága ietjat gástadahte ja basádahte suttojstat.’</verse>
        <verse number="17" Gå ruoptus Jerusalemij båhtiv ja lidjiv tiemmpelin råhkådallamin, de almajs gahttjiv</verse>
        <verse number="18" ja vuojnniv Härráv guhti munji hålaj: ’Gáhtjada, guode dalága Jerusalemav. Dáppe e duv vihtanusáv muv birra duosto.’</verse>
        <verse number="19" Mån de vásstediv: ’Härrá, sij ham diehti gájkka synagogajn mån giddidahttiv ja ruosskidahttiv sijájt gudi dunji jáhkkin.</verse>
        <verse number="20" Ja gå duv vihtana, Stefanosa, varra gålgåduváj, de lidjiv danna gähttjamin. Muv mielas lij duolla, ja suv gåddij biktasijt gáhttijiv.’</verse>
        <verse number="21" Munji de javlaj: ’Maná, hiednigij lusi, guhkás mälggadij duv rájav.’”</verse>
        <section title="Paulus doarroålmmåj oajvemusá lunna" 
          <verse number="22" Dán rádjáj suv hålav gulldalin, valla gå dáv javlaj de tjuorvvogåhtin: ”Gádodihtit dáv ålmmåv ednama nalta! Dakkirasj beras ij lulu viessot.”</verse>
          <verse number="23" Gilljun, biktasijt riesstin ja sádduv ilmmáj håjggin.</verse>
          <verse number="24" Doarroålmmåj oajvemus de Paulusav laddnáj doalvodahtij ja gåhtjoj ruosskidáládijn sujsta gatjádallat, diedojt åttjutjit man diehti sunji nåv gilljun.</verse>
          <verse number="25" Gå suv ruosskidalátjit tjadnin, de soames danna doarrooajves gatjádij: ”Le gus loahpe ruosskit roma viesajdiddjev, guhti ij le masstak duobbmidallam?”</verse>
          <verse number="26" Doarrooajvve de doarroålmmåj oajvemusá lusi manáj ja javlaj: ”Majt dal ájn ájgo dahkat? Dát ålmåj le roma viesajdiddje.”</verse>
          <verse number="27" Oajvemus de Paulusa lusi manáj ja gatjádij: ”Le gus dån duodaj roma viesajdiddje?” Gå Paulus miededij,</verse>
          <verse number="28" de doarroålmmåj oajvemus javlaj: ”Mån lev viesajdimvuoda riektás edna biednigav máksám.” - ”Mån dav riegádimvattáldahkan oadtjuv”, javlaj Paulus.</verse>
          <verse number="29" Gudi galggin sujsta gatjádallat de ráfen suv dibddin, ja doarroålmmåj oajvemus iesj ållu suorgganij gå dádjadij roma viesajdiddjev lij giddim.</verse>
          <verse number="30" Maŋep biejve de doarroålmmåj oajvemus hálijdij vissásit diehtet massta juvdá suv guoddalin. Luojtij de Paulusav tjadnasijs ja gåhtjoj alemushärrájt ja åbbå rádev tjåhkanit. Ja de Paulusav sijá åvddåj doalvoj.</verse>
        </section>
      </chapter>
      <chapter title="23. kap." 
        <section title="Paulus ráde åvdån" 
          <verse number="1" Paulus rádáj gehtjaj ja javlaj: ”Vielja. Udnásj biejve rádjáj lev buorre oamedåbdujn Jubmelav dievnnum.”</verse>
          <verse number="2" Alemushärrá Ananias de gåhtjoj sijáv guoran tjuodtjomin Paulusav njálmmáj spähkkalit.</verse>
          <verse number="3" Valla Paulus sunji javlaj: ”Spähkkalus Jubmel duv, kálkajs vielguduvvam siejnne! Tjåhkkåhime le dánna lága milta muv duobbmitjit, valla lága vuosstij gåhtjo sijáv muv spähkkalit.”</verse>
          <verse number="4" ”Bälká gus dån Jubmela alemushärráj!” javllin sij suv guoran tjuodtjomin.</verse>
          <verse number="5" Paulus vásstedij: ”Vielja, ittjiv alemushärrán suv diede. Tjáleduvvam ham le: Álmmugat oajvemusáv i galga garrodit.”</verse>
          <verse number="6" Dajna gå Paulus diedij sijás muhtemav saddukean ja muhtemav farisean, de jienas bajedij ja rádáj javlaj: ”Vielja, farisea lev, ja muv ájttega aj farisea lidjin. Jábbmegij tjuodtjelime doajvo diehti lev dal dánna duobbmoståvlå åvdån.”</verse>
          <verse number="7" Gå dáv javlaj, de rijddo badjánij fariseaj ja saddukeaj gasskaj, ja ráde de guovte bälláj juohkásij.</verse>
          <verse number="8" Saddukea vuojn e jábbmegij tjuodtjelibmáj jalik ieŋŋgilijda jalik vuojŋŋanisájda jáhke, valla farisea jáhkki.</verse>
          <verse number="9" Stuorra tjuorvas sjattaj ja muhtem tjálukoahppása gudi fariseajda gullujin tjuodtjelin ja garrasit vuosstálasstegåhtin: ”Mij ep dán ålmmån mavga baháv gávna. Gåktus jus vuojŋŋanis jali ieŋŋgil le sunji hållam?”</verse>
          <verse number="10" Rijddo garraj ja doarroålmmåj oajvemus baláj Paulusav dal gajkudahtji. Dan diehti de vávtajt gåhtjoj vuolus mannat sijá giedajs suv gájutjit ja laddnáj dålvutjit.</verse>
          <verse number="11" Iján de Härrá ieŋŋgil suv lusi bådij ja hålaj: ”Ale balá. Gåktu Jerusalemin muv birra vihtanassti nåv hähttu aj Roman vihtanasstet.”</verse>
        </section>
        <section title="Lihtudibme Paulusa vuosstij" 
          <verse number="12" Maŋep ideda juvdá tjåhkanin ja vuornnáv dahkin e bårråt jalik juhkat åvddål gå Paulusav li gåddåm.</verse>
          <verse number="13" Badjel nielljalåk ålmmå dán lihtudibmáj guorrasin,</verse>
          <verse number="14" ja alemushärráj ja boarrásij lusi dáj bágoj mannin: ”Dahkam lip vuornnáv ep biebmojt duohtada jalik jugá åvddål gå Paulusav lip gåddåm.</verse>
          <verse number="15" Gåhttjut dal dij rádijn aktan, doarroålmmåj oajvemusáv doalvvot suv vuolus dijá lusi, degu mak suv ássjev ienebut sihtabihtit åtsådit. Mij de tjuodtjop gárvvása suv gåttåtjit åvddål gå dijá lusi jåvsåt.”</verse>
          <verse number="16" Valla Paulusa niehpe lij danna bähttogis lihtudime birra gullam, ja de Paulusa lusi fáŋŋgagoahtáj manáj ja dav giehtoj.</verse>
          <verse number="17" Paulus doarroåjvijs avtav ietjas lusi gåhtjoj ja javlaj: ”Doalvo dáv nuorra ålmmåv doarroålmmåj oajvemusá lusi, sujna le juoga giehttot.”</verse>
          <verse number="18" Doarrooajvve suv oajvemusá lusi doalvoj ja javlaj: ”Fáŋŋga Paulus muv ietjas lusi gåhtjoj ja sidáj dáv nuorra ålmmåv duv lusi doalvvot, sujna le juoga dunji giehttot.”</verse>
          <verse number="19" Doarroålmmåj oajvemus váldij nuorra ålmmåv giedas ja duobbelij manáj ja gatjádij: ”Majt sidá munji giehttot?”</verse>
          <verse number="20" Sån de vásstedij: ”Juvdá li lihtudam duv gåhttjot Paulusav idet vuolus ráde åvddåj boahtet, dajna gå suv ássjev sihti ienebut åtsådit.</verse>
          <verse number="21" Valla allu då dån val dasi guorrasu. Sijás li vuojn ienep gå nielljalåges suv vuorŋedime ja vuornnáv li dahkam e bårråt jalik juhkat åvddål gå suv li gåddåm. Sij li gárvvása ja li vuorddemin dasi miededa.”</verse>
          <verse number="22" Doarroålmmåj oajvemus buorgoj nuorra ålmmåv aktasik iktemis mav lij älvvám ja de dibdij suv mannat.</verse>
        </section>
        <section title="Paulusav ednamhärrá lusi Caesareaj vuolgadi" 
          <verse number="23" Maŋŋela de doarroåjvijs guoktásav ietjas lusi gåhtjoj ja javlaj: ”Gähttje vaj guoktatjuohte doarroålmmå ijá goalmát tijma rájes li gárvvása Caesareaj vuolgátjit. Vállde aj gietjavlågev rijddijiddje ja guoktatjuohte viehkediddje fárrusihtte.”</verse>
          <verse number="24" Rijddimhestav Paulusij galgajga ássat ja gähttjalit suv vahágahtek ednamhärrá Feliksa lusi doalvvot.</verse>
          <verse number="25" Ja de girjev dáj bágoj tjálij:</verse>
          <verse number="26" ”Klaudias Lysiasis Feliksij. Guddnedum ednamhärrá.</verse>
          <verse number="27" Dát ålmåj lij juvdájs giddiduvvam ja sijás vargga oajttuj. Iehtjam doarroålmmåj suv sijáj giedajs gádjuv, dajna gå ielvviv roma viesajdiddje lij.</verse>
          <verse number="28" Gå hálijdiv diehtet massta suv guoddalin, de sijá ráde åvddåj suv doalvvuv.</verse>
          <verse number="29" Gávnniv suv guoddalin soames ássjes mij sijá lágan le tjáleduvvam; ettjin val suv guoddala masstak mij jábmemij jalik fáŋŋgavuohtaj doalvvu.</verse>
          <verse number="30" Dan diehti gå dal diedáv juvdá dán ålmmå vuosstáj li lihtudimev dahkam, de njuolgga duv lusi suv rájav. Gåhttjum lev aj sijáv guoddalusájt suv vuosstij duv åvdån hållat.”</verse>
          <verse number="31" Gåhttjoma milta doarroålmmå de Paulusav maŋŋásisá válldin ja Antipatrisij suv iján doalvvun.</verse>
          <verse number="32" Maŋep biejve rijddijiddje suv doalvvun ja ietja laddnáj máhttsin.</verse>
          <verse number="33" Gå rijddijiddje Caesareaj jåvsådin, de girjev ednamhärráj vaddin ja buktin Paulusav suv lusi.</verse>
          <verse number="34" Ednamhärrá girjev lågåj ja gatjádij Paulusis gudit ednamguovlos lij, ja de guláj suv Kilikias.</verse>
          <verse number="35" Paulusij javlaj: ”Gatjádalátjav ienebuv gå duv guoddaliddje li jåvsådam.” Ja de gåhtjoj Paulusav Herodesa laddnen gáhttiduvvat.</verse>
        </section>
      </chapter>
      <chapter title="24. kap." 
        <section title="Guoddalime Paulusa vuosstij" 
          <verse number="1" Vihtta biejve maŋŋela bådij alemushärrá Ananias dåhku muhtem boarrásij ja láhkaålmmåjn Tertullusijn. Ietjasa guoddalusájt Paulusa vuosstij ednamhärrá åvddåj biedjin.</verse>
          <verse number="2" Paulusav sisi gåhttjun ja Tertullus guoddalusáj birra hållagådij:</verse>
          <verse number="3" ”Guddnedum Feliks. Duv buorijn mij ráfen juohkkaláhkáj viessop ja mijá álmmuga viessomvidjura li duv huksama baktu buorránam. Dáv mij gájka miellusit duodastip ja dassta gijttep.</verse>
          <verse number="4" Iv duv sidá vuojga mälggadav árret, valla vájnnodav duv buorrevuodanit oanegattjav mijáv gulldalit.</verse>
          <verse number="5" Gávnnap lip dáv ålmmåv gålggedávddan, guhti ráfedisvuodav juvdáj gasskaj juohkka bájken väráldin dagát, ja sån le aj nasareagij siebre oajvemus.</verse>
          <verse number="6" Gähttjalam le aj tjabu tiemmpelav ájlisahttán dahkat. Giddim lip suv [ja sidájma suv mijá lága milta duobbmit.</verse>
          <verse number="7" Valla doarrooajvve Lysias bådij, råhttij suv nákkujn mijá giedajs ja vuolgadij.</verse>
          <verse number="8" Ja sån gåhtjoj suv guoddaliddjev duv åvddåj boahtet] ja gå dal iesj sujsta gatjádallagoadá, de tjielggasit gájkka mijá guoddalusájt suv vuosstij ielvitja.”</verse>
          <verse number="9" Juvdá suv doarjjun, ja duodastin nåv lij.</verse>
        </section>
        <section title="Paulus ednamhärrá Feliksa åvdån ietjas bälos" 
          <verse number="10" Ednamhärrá siejvvelij ja de Paulus hållagådij: ”Diedáv måttijt jagijt le dán álmmugij duobmárin årrum, ja dan diehti de jálot iehtjam bälostav.</verse>
          <verse number="11" Ij le ienep gå lågenanguokta biejve dallutjis gå Jerusalemij badjániv tiemmpelin råhkådalátjit. Dasi álkkesláhkáj máhtá duodastusáv oadtjot, jus sidá.</verse>
          <verse number="12" Aktak ij le muv vuojnnám tiemmpelin jalik synagogajn jalik ålggon stádan avtajnik ságastallamin jalik álmmugav hasodime,</verse>
          <verse number="13" e ga duv åvdån máhte duojt ietjá guoddalusájt duodastit.</verse>
          <verse number="14" Dåbdåstav galla Gäjnov lev tjuovvomin, mav sij siebrren gåhtjudi, ja nåvti mijá ájttegij Jubmelav lev dievnnumin. Jáhkáv aj gájkka dasi mav láhka javllá ja gájkka dasi majt profehta li tjállám.</verse>
          <verse number="15" Mujna le daŋga lágásj doajvvo gå dájn muv guoddaliddjijn: Goappátjagá rievtesferdugijt ja vádnarievtesferdugijt Jubmel jábbmegij lussta tjuottjeldahttá.</verse>
          <verse number="16" Dan diehti de aj agev vikkav buorre oamedåbdujn Jubmela ja almatjij åvdån viessot.</verse>
          <verse number="17" Lidjiv måttijt jagijt ierit ja de iehtjam álmmuga lusi máhttsiv vattástagájt vattátjit ja värrodittjat.</verse>
          <verse number="18" Dáv dagádijn muv tiemmpelin gávnnin; lidjiv iehtjam rájnan dahkam, ja danna ällim almasjvega, ällim ga stuojme.</verse>
          <verse number="19" Valla soames juvdá Asias galla danna lidjin - ietja beras lulun dánna duv åvdån tjuodtjot ja muv guoddalit, jus siján le mige muv vuosstij.</verse>
          <verse number="20" Jali de vierttiji gudi dánna li ietja hållat masi muv siválattjan gávnnin, gå ráde åvdån lidjiv.</verse>
          <verse number="21" Littji dávk da bágo majt sijá gaskan tjuorvvuv: ’Jábbmegij tjuodtjelime diehti lev dal uddni dijá duobbmoståvlå åvdån tjuodtjomin.’”</verse>
        </section>
        <section title="Paulus guokta jage giddagisán" 
          <verse number="22" Feliks ássjev maŋedij dajna gå Gäjno birra ednagav diedij, ja de javlaj: ”Gå doarroålmmåj oajvemus Lysias diehki boahtá, de ássjev duobbmuj váldáv.”</verse>
          <verse number="23" Feliks gåhtjoj doarrooajvev Paulusav fáŋŋgagoaden anedit, valla giehpesláhkáj, ij ga suv bälostiddjijt tsuohtsodit suv huksamis.</verse>
          <verse number="24" Soames biejve maŋŋela bådij Feliks dåhku áhkájnis Drusillajn, guhti lij juvdá. Gåhtjoj Paulusav viedtjat gulátjit gåktu sån jáhko birra Jesus Kristusij hoallá.</verse>
          <verse number="25" Valla gå Paulus rievtesferdukvuoda ja muttákvuoda ja boahtte duobmo birra hållagådij, de Feliks balláj ja javlaj: ”Nuoges le dal. Gåhtjotjav mån duv vat ságajda gå astijdav.”</verse>
          <verse number="26" Sujna lij aj doajvvo Paulusis biednigijt oadtjot, ja dan diehti gåhtjoj álu suv ságajda viedtjat.</verse>
          <verse number="27" Gå guokta jage lidjin vássám, de Porkius Festus Feliksa sadjáj bådij. Festus sidáj juvdájt duollot, ja dan diehti dibdij Paulusav ájn fáŋŋgagoaden tjåhkkåhit.</verse>
        </section>
      </chapter>
      <chapter title="25. kap." 
        <section title="Paulus ednamhärrá Festusa åvdån" 
          <verse number="1" Gålmmå biejve maŋŋela gå Festus lij ednamhärrán sjaddam, de Caesareas Jerusalemij badjánij.</verse>
          <verse number="2" Alemushärrá ja juvdáj oajvemus ålmmå de sijá guoddalusájt Paulusa vuosstáj buktin,</verse>
          <verse number="3" ja Festusav dán ássjen sijáv doarjjot ja Paulusav Jerusalemij viettjadahttet. Lidjin vuojn gäjno nanna vuorŋedime gärggusa suv gåttåtjit.</verse>
          <verse number="4" Festus vásstedij Paulus lij Caesarean giddagisán ja iesj ájgoj dåhku ruvvaláhkáj vuolgget.</verse>
          <verse number="5" Javlaj: ”Dijá oajvemusá aj bessi dåhku tjuovvolit suv guoddalittjat, jus le mavga vigev dahkam.”</verse>
          <verse number="6" Festus ittjij ganuga guhkebuv gå gávtsijt, lågijt biejvijt ja de Caesareaj vuolgij. Maŋep biejve duobbmoståvllåj tjåhkkidij ja gåhtjoj Paulusav suv åvddåj viedtjat.</verse>
          <verse number="7" Gå bådij de birástahteduváj juvdájs gudi Jerusalemis lidjin boahtám. Ja de garrasit suv guoddalin. Guoddalin, valla ettjin majdik buvte duohtan duodastit.</verse>
          <verse number="8" Paulus ietjas dáj bágoj bälostij: ”Iv le vierev juvdáj lága, tiemmpela jalik tjäjssára vuosstij dahkam.”</verse>
          <verse number="9" Festus sidáj juvdájt bällásis oadtjot, ja dajna de Paulusis gatjádij: ”Guorrasa gus Jerusalemij badjánit ja dåppe mujsta duobbmidallat?”</verse>
          <verse number="10" Valla Paulus de vásstedij: ”Tjäjssára duobbmoståvlå åvdån tjuottjov, ja dánna galgav duobbmidallat. Juvdáj vuosstij iv le mavga baháv dahkam, dav dån iesj buoragit diedá.</verse>
          <verse number="11" Gárves lev jámátjit jus lev juojddá dahkam massta lev jábmemij välggogis. Valla jus dåssjåj muv guoddali, de aktak ij máhte muv sijá giedajda vaddet. Tjäjssára åvddåj ássjev doalvov.”</verse>
          <verse number="12" Gå Festus lij ietjas rádevaddij ságastallam, de Paulusij javlaj: ”Tjäjssára åvddåj le ássjev doalvvum, tjäjssára lusi galga aj mannat.”</verse>
        </section>
        <section title="Festus gånågis Agrippaj ássjev tjielggi" 
          <verse number="13" Soames biejve maŋŋela bådijga gånågis Agrippa ja Berenike Caesareaj Festusa guossáj.</verse>
          <verse number="14" Moadda biejve dåppe lijga, ja Festus Paulusa ássje birra gånågissaj giehtoj. ”Dánna le fáŋŋga gev Feliks le munji guodám”, javlaj.</verse>
          <verse number="15" ”Gå Jerusalemin lidjiv de juvdáj alemushärrá ja boarrása suv guoddalin ja rávkkin suv duobbmidallat.</verse>
          <verse number="16" Tjielggijiv sidjij romagijn ij le dáhpe avtak almatjav avtak hállduj vaddet åvddål gå guoddaliddjijt li iejvvim ja oadtjum máhttelisvuodav ietjas bälostit.</verse>
          <verse number="17" Gå diehki lidjin tjåhkanam, de ittjiv ássjev maŋeda, ájnat maŋep biejve duobbmoståvllåj tjåhkkidiv ja gåhttjuv ålmmåv viedtjat.</verse>
          <verse number="18" Valla gå guoddaliddje suv birástahttin, de ettjin suv guoddala dakkir vierredagos majt lidjiv vuorddám,</verse>
          <verse number="19" ájnat rijddo lij badjánam soames jáhkkudakássjij birra ja soames Jesusa diehti, guhti lij jábmám valla Paulus javllá suv viesson.</verse>
          <verse number="20" Gå ittjiv diede gåktu dav ássjev gálggat, de suv oajvvadiv Jerusalemij vuolgget ja dåppe duobbmidallat.</verse>
          <verse number="21" Valla gå Paulus tjäjssára åvddåj ássjev sidáj buktet ja fáŋŋgagoaden vuorddet dasik tjäjssára åvddåj bässá, de gåhttjum lev suv giddagisán anedit dasik tjäjssára lusi rájav.”</verse>
          <verse number="22" Agrippa javlaj sån iesj sihtat luluj gullat Paulusav hållamin, ja Festus vásstedij juo maŋep biejve dav oadtju dahkat.</verse>
        </section>
        <section title="Paulus ietjas Agrippa åvdån bälos" 
          <verse number="23" Maŋep biejve Agrippa ja Berenike tjievlen gilldegárvojiska bådijga. Alemus doarroåjvij ja stáda alemus ålmmåj diggehuodnahij tjáŋajga.</verse>
          <verse number="24" Festus Paulusav huodnahij doalvodahtij ja javlaj: ”Gånågis Agrippa ja gájka dánna tjoahken. Dála dal vuojnnebihtit ålmmåv gen diehti åbbå fuovva juvdájs li muv vájvedam, goappátjagá Jerusalemin ja dánna. Ja tjuorvo li rávkkam suv hekkaduhttet.</verse>
          <verse number="25" Mån iv gávna sån le mavga dahkam massta jábmemav ánssit</verse>
          <verse number="26" ja gå iesj tjäjssára åvddåj ássjev sidáj, de mierrediv suv dåhku rádjat. Valla mujna älle makkirik åskeldahtte diedo suv birra iehtjam härráj tjállet. Dan diehti de buvtáv suv dijá åvddåj, ja ienemusát duv åvddåj, gånågis Agrippa, vaj de dán åtsådime maŋŋela diedáv majt tjállet.</verse>
          <verse number="27" Ij gåjt dal fáŋgav dåhkkitja rádjat jus e tjuovo diedo man diehti suv vuosstij li guoddalusá.”</verse>
        </section>
      </chapter>
      <chapter title="26. kap." 
        <verse number="1" Agrippa de Paulusij javlaj: ”Vattáv dunji loabev ietjat birra hållat.” Paulus giedas bajedij ja ietjas bälostatjáj:</verse>
        <verse number="2" ”Gånågis Agrippa. Vuorbálasj lev gå duv åvdån iehtjam oattjov bälostit gájka vuosstij majs juvdá muv guoddali,</verse>
        <verse number="3" ållagasj gå buoragit gájkka juvdáj dábijt ja rijddogatjálvisájt dåbdå. Dan diehti vájnnodav duv gierddisvuodajn muv hålav gulldalit.</verse>
        <verse number="4" Gájkka juvdá diehti gåktu nuorravuodas, álggorájes lev iehtjam álmmuga siegen ja Jerusalemin viessum.</verse>
        <verse number="5" Åvdutjis muv dåbddi, ja jus sihti de bukti duodastit farisean lev viessum, mijá jáhkkudagá garrasamos suorge milta.</verse>
        <verse number="6" Dánna dal tjuottjov duobbmidalátjit dan diehti gå doajvov jáhtojda majt Jubmel ájttegijda le vaddám,</verse>
        <verse number="7" majt mijá álmmuga lågenanguokta mátto vuordatji vuojnnet ålliduvvat. Dan diehti de Jubmelav váni vájbak idja biejvve dievnnuji. Dán doajvo diehti dal juvdájs guoddaluváv, gånågis Agrippa.</verse>
        <verse number="8" Man diehti ehpit sidá jáhkket Jubmel jábbmegijt tjuottjeldahttá?</verse>
        <verse number="9" Adniv iehtjam velgulattjan nasareaga Jesusa namá vuosstij doarrot,</verse>
        <verse number="10" ja Jerusalemin aj dav dahkiv. Alemushärrájs fábmoduvvam ájllisijs moaddásav fáŋŋgagoahtáj bálkestiv, ja gå jábmemij duobbmidallin de dasi guorrasiv.</verse>
        <verse number="11" Synagogajn juohkka bájken álu sijáv stráffudahttiv ja nággidiv sijáv bilkkedittjat, ja rádamoares gitta stádajn Judea ålggolin sijáv doarrádalliv.</verse>
        <verse number="12" Dan diehti alemushärrájs fábmoduvvam ja sijá gåhttjoma milta Damaskusij manniv.</verse>
        <verse number="13" Valla biejvveguovddela, gånågis, vuojnniv mano nanna tjuovgav biejves sjerradabbo almes bájttemin, muv ja mijáj gájkaj birra gudi mannulagán lijma.</verse>
        <verse number="14" Gájka ednamij gahtjajma, ja gulliv jienav hebreagiellaj munji hållamin: ’Saul, Saul, man diehti muv doarrádalá? Låssådin dunji sjaddá sjnjutje vuosstij tjiddit.’</verse>
        <verse number="15" ’Guhti dån le, härrá?’ gahtjaliv. Ja Härrá vásstedij: ’Mån lev Jesus, gev doarrádalá.</verse>
        <verse number="16" Tjuodtjela juolgijat nali! Dunji lev iehtjam bigodam dajna gå dievnastiddjen ja vihtanin lev duv válljitjit, dasi majt le vuojnnám ja aj dasi majt dunji bigodav</verse>
        <verse number="17" dalloj gå ietjat álmmuga ja hiednigij giedajs duv gájov. Sijá lusi ájgov duv rádjat,</verse>
        <verse number="18" tjalmijt sijás rabátjit vaj sjievnnjedis tjuovggaj jårgijdi ja Sáhtána fámos Jubmelij. Gå munji jáhkki de oadtju suttoj ándagisluojttemav ja sajev sijá gasskaj gudi li ájlistuvvam.’</verse>
        <verse number="19" Dan diehti de, gånågis Agrippa, ittjiv iehtjádav gå gullogisvuodav máhte dán almmelasj bárudissaj vuosedit.</verse>
        <verse number="20" Vuostak Damaskusin ja Jerusalemin ja de åbbå Judean ja hiednigij gaskan lev sárnnedam, hähttuji sáŋardimijn Jubmelij jårgijdit ja dagojt de dahkat, ma li sáŋardime milta.</verse>
        <verse number="21" Dan diehti ham de juvdá muv tiemmpelin giddijin ja gåddet gähttjalin.</verse>
        <verse number="22" Jubmelis lev viehkev oadtjum ja dan diehti de ájn udnásj biejve uhtsijda stuorijda, vihtanastáv. Ja mav hålav ij le ietjá gå majt profehta ja Moses li åvddålijsárnnum:</verse>
        <verse number="23" Messias viertti gierddat ja vuostatjin jábbmegij lussta tjuodtjelit, tjuovgav sárnnedittjat goappátjagá mijá álmmugij ja hiednigijda.”</verse>
        <verse number="24" Gå Paulus náv lij ietjas bälostime, de Festus suv boarkkij ja tjuorvvij: ”Paulus, dån adjula. Gájkka máhttut duv mieladuhttá.”</verse>
        <verse number="25" Paulus vásstedij: ” Guddnedum Festus, iv adjula, sáddnáv ja jiermmás bágojt hålav.</verse>
        <verse number="26" Gånågis dáj ássjij birra ednagav diehtá. Dan diehti de jálot sunji hålav. Vissásit diedáv mige dássta ij le sunji amás, älle ham dá vásádusá badjánam dårusbieles.</verse>
        <verse number="27" Jáhká gus profehtajda, gånågis Agrippa? Diedáv jáhká.”</verse>
        <verse number="28" Agrippa Paulusij vásstedij: ”Unnán fájllu åvddåla gå muv ristagissan dagá.” -</verse>
        <verse number="29" Paulus vásstedij: ”Unnán jali ållo. Jubmel dahkus duv ja gájkajt dánna muv hålav gulldalime, muv lágátjin, valla dáj tjadnasij dagi.”</verse>
        <verse number="30" Gånågis, ednamhärrá ja Berenike fárojisá de tjuodtjánin,</verse>
        <verse number="31" ja gå duobbelattjaj båhtin de gaskanisá javllin: ”Dát ålmåj ij majdik dagá massta luluj jábmemoassen jalik giddimoassen.”</verse>
        <verse number="32" Ja Agrippa Festusij javlaj: ”Jus ij lulu ássjev tjäjssárij buktet, de lulun suv luojttet.”</verse>
      </chapter>
      <chapter title="27. kap." 
        <section title="Mannulahka Gasskamera rastá" 
          <verse number="1" Gå lij mierreduvvam Italiaj bårjjånit, de Paulus ja muhtem ietjá fáŋga vatteduvvin doarrooajve hállduj gen namma lij Julius. Tjäjssára doarrojuohkusij sån gulluj.</verse>
          <verse number="2" Manájma háksaj mij Adramyttionas bådij ja Asia hámnajda lij manátjit, ja nåv bårjjånijma. Aristarkos, makedonak Tessalonikes, mijáv tjuovvolij.</verse>
          <verse number="3" Maŋep biejve Sidonij bårjåstijma. Julius lij Paulusij sijvvo ja dibdij suv rádnajis lusi mannat åttjutjit mav dárbahij.</verse>
          <verse number="4" Gå dåppelt vuolgijma, de Kyprosa miehtebielev bårjåstijma, dajna gå vuosstebiegga lij.</verse>
          <verse number="5" Bårjåstijma de ábev Kilikia ja Pamfylia ålggolav ja Myraj Lykian jåvsådijma.</verse>
          <verse number="6" Doarrooajvve dåppe muhtem hávsav Aleksandrias gávnaj, mij lij Italiaj vuolggemin. Ja dan mannuj de mijáv biejaj.</verse>
          <verse number="7" Måttijt biejvijt suojmma bårjåstijma, ja gå vijmak Knidosa rádjáj jåvsådijma ja vilá lij vuosstebiegga, de bårjåstijma Kreta miehtebälláj Salmone lahka.</verse>
          <verse number="8" Jurra de gáttevuolev Lasaia stáda lahkusij besajma, bájkkáj mav gåhttjun Kaloj Limenes, dat javllá Buorre hámna.</verse>
          <verse number="9" Guhkes ájgge lij juo gållåm, fásstobiejvve lij vássám ja sjaddagådij várálattjan bårjåstit. Paulus sijáv várrodij</verse>
          <verse number="10" ja javlaj: ”Tjielggasit vuojnáv bårjåstibme dal vuorbedisvuohtaj ja vahágij doalvvu, ij dåssjå gálvojda ja háksaj, ájnat iehtjama hekkajda aj.”</verse>
          <verse number="11" Valla doarrooajvve ienebut háksanähkkáj åskeldij gå Paulusa bágojda.</verse>
          <verse number="12" Ja gå bájkke dálvvehámnnan ij lim vuogas, de ienemus oasse dåppelt sidáj bårjjånit gähttjalit Foiniksij jåvsådit ja dåppe dálvvadit. Foiniks le Kreta hámnna mij le oarjátaládahkaj ja nuorttoaládahkaj rabás.</verse>
          <verse number="13" Gå dal oarjádagáv biekkastij usjudallin ájggomusájt buktin tjadádit.</verse>
        </section>
        <section title="Bieggavirro Kreta ålggolin" 
          <verse number="Áŋŋkárav" giessin ja Kreta gáttevuolev tjuovvun.</verse>
          <verse number="14" Valla oanegis ájgev maŋŋela de gáttes davás båssogådij garra bieggavirro, majt Nuorttoluládahkan gåhtjudin.</verse>
          <verse number="15" Biegga hávsav vuolgadij ja gå ittjij lijssi biekka vuosstij anedit, de hähttujma vuollánit ja dibddet hávsav miedás gålggåt.</verse>
          <verse number="16" Gålgåjma gåjt de oaggáj suollutja miehtebälláj man namma lij Kauda, gånnå jurra de suhkamvadnasav gádjot ájmmudijma.</verse>
          <verse number="17" Gå dav lidjin háksaj gässám, de niedaviehkken hávsav birális gájnoj tjadnin. Ballin Syrtennjuorajda gålggåmis, ja dan diehti bårjjåsijt luojttin vuolus ja nåvti de gålgå mannin.</verse>
          <verse number="18" Gå bieggavirro mijáv ájn vájvedij, de ålmmå maŋep biejve gálvojs oasev merraj bálkkogåhtin,</verse>
          <verse number="19" ja goalmát biejve ietjasa giedaj gájkka hávsa gávnijt.</verse>
          <verse number="20" Moatten jánndurin ittjij biejvve, ettjin ga náste vuojnnu, ja garrasit biekkaj. Ja vijmak de gádjusimdoajvvo någåj.</verse>
          <verse number="21" Guhkes ájggáj ällim biebmov bårråm. Paulus de sijá gasskaj tjuottjadij ja javlaj: ”Jus lulujda gulldalit majt didjij javlliv ja ejda lulu Kretas vuolgget, de lulujda vuorrádisás bessat.</verse>
          <verse number="22" Valla alodav dal dijáv buorre dårvvuj. Aktak ij hekkas masse, háksa galla dåssjån.</verse>
          <verse number="23" Vásse ijá vuojn muv lusi ieŋŋgil bådij Jubmelis, gesi mån gulluv ja gev dievnastav,</verse>
          <verse number="24" ja sån munji javlaj: ’Ale balá, Paulus. Tjuottjotja dån tjäjssára åvdån, ja Jubmel le dunji vattáldahkan vaddám gájkajt hávsan!’</verse>
          <verse number="25" Lehkut dan diehti buorre dårvon! Jubmelij åskov, sjaddus nåv gåktu le hållam.</verse>
          <verse number="26" Valla soames suollugáddáj galla virddutjip.”</verse>
          <verse number="27" Lågenannälját jánndurin Adriamerav rasstimin, de merraålmmå idjaguovddela árvvedahtjin gáddáj lijma lahkanahtjamin.</verse>
          <verse number="28" Tjiegŋudagáv mihttijin, gávnnin dav guoktalåk sallan. Daŋga maŋŋela vat mihttijin ja de lågenanvidá sallaj lij tsåhkum.</verse>
          <verse number="29" Ballin bávtij vuosstáj virddumis ja dan diehti de niellja áŋŋkára maŋŋegietjes luojttin sávadijn biejvev ruvva tjuovgudit.</verse>
          <verse number="30" Merraålmmå gähttjalin hávsas báhtarit. Suhkamvadnasav merraj luojttin dajna gå mak áŋŋkárav åvddågietjes lidjin luojtátjit.</verse>
          <verse number="31" Paulus de doarrooajvváj ja suv doarroålmmåjda javlaj: ”Jus merraålmmå e háksaj bátse, de håhkkånihpit.”</verse>
          <verse number="32" Doarroålmmå de báttijt gasskat suoddin ja dibddin suhkamvadnasav gáddáj gålggåt.</verse>
          <verse number="33" Åvddål gå tjuovgudij gåhtjoj Paulus gájkajt båråtjit. ”Lågenanniellja biejve dal juo lihpit biebmo dagi viessum, ehpit le åbbånis mavga biektelav sjnjubestam.</verse>
          <verse number="34" Dan diehti de vájnnodav dijáv bårråt, dárbahihpit vaj bierggibihtit. Ij vuojn avtastik dijás åbbånis vuobddatjoalle láhppu.”</verse>
          <verse number="35" Váldij de lájbev, Jubmelav gájkaj tjalmij åvdån gijtij, dådjalij dav ja bårrågådij.</verse>
          <verse number="36" Gájka de dårvov oadtjun ja bårrågåhtin.</verse>
          <verse number="37" Hávsan lijma guoktatjuohtegietjavlåkgudás.</verse>
          <verse number="38" Gå de gallánibmáj lidjin bårråm de gårnnevuossajt merraj bálkkun, hávsav gähppánittjat.</verse>
        </section>
        <section title="Maltan gáddáj" 
          <verse number="39" Gå sjuoludij de ettjin dasti bájkev dåbdå, valla ájttsin luovtav gånnå lij sáttojfiervvá, gåsi hávsav hiebaj gáddáj gålgådahttet.</verse>
          <verse number="40" Báttijt luojttalin ja áŋŋkárijt merraj guodin. Stivrrimájrojt tjoavddin ja de åvddågiehtjebårjjåsav bajedin ja miedás gáddáj gålggin.</verse>
          <verse number="41" Valla njuora nali virddujin, ja dasi dähppun. Åvddågiehtje ittjij gåsik labáda ja maŋŋegiehtje bárojs luottanatjáj.</verse>
          <verse number="42" Doarroålmmå de fáŋgajt ájggun gåddet vaj aktak ij gáddáj vuoja ja báhtara.</verse>
          <verse number="43" Valla doarrooajvve Paulusav sidáj gádjot ja biehtodij sijáv dav dahkamis. Gåhtjoj sijájt gudi máhtti vuodjat vuostak merraj tjiellit ja gáddáj vuodjat, ja de galggin då iehtjáda daŋga maŋŋela tjuovvolit,</verse>
          <verse number="44" muhtema fielloj nanna ja muhtema hávsa almatjij viehkijn. Nåvti de gájka gáddáj gádjusin.</verse>
          <verse number="28" Gå gádjusam lijma de gulájma suollu namma lij Malta.</verse>
          <verse number="2" Suolluga lidjin midjij vähttsá; dålåv dahkin ja mijájt gájkajt huksin, dajna gå rássjodatjáj ja tjoaskoj.</verse>
          <verse number="3" Paulus lij rissehårev tjoahkkim, ja gå dassta dållåj biejaj de sälggagermaj báhka diehti idij ja båstij suv giehtaj ja dasi dähpoj.</verse>
          <verse number="4" Gå suolluga vuojnnin gärmmahav suv giedas gahtsahime, de nubbe nubbáj javllin: ”Almasjgådde galla dát ålmåj le. Meras le gádjusam, valla rievtugisvuoda nissunjubmel ittjij sidá suv viessot.”</verse>
          <verse number="5" Valla Paulus gärmmahav giedas dållåj risstistij ja ittjij báktjana.</verse>
          <verse number="6" Duo iehtjáda jáhkkin de dal båhtån jali jábmá. Gå mälggadav lidjin vuorddám ja ittjij mige älvvu, de ietjájduvvin ja jubmelin suv gåhttjogåhtin.</verse>
          <verse number="7" Dán bájke lahkusin lij sijdasj mij gulluj Publiusaj, suollu åvdemus ålmmåj. Sån mijáv duostoj ja gålmmå biejve guossodij.</verse>
          <verse number="8" Suv áhttje lij seŋgan feberis vällahime ja tjåjvijs lij. Paulus suv lusi manáj, råhkådaláj ja biejaj giedajdis suv nali ja buoredij suv.</verse>
          <verse number="9" Ietjá suollu skihppe aj suv lusi dan maŋŋela båhtalin ja sij aj buorránin.</verse>
          <verse number="10" Ednagit mijáv vehtsin, ja gå dåppelt lijma bårjjånittjat, de háksaj buktin gájkka majt dárbahijma.</verse>
        </section>
        <section title="Romaj" 
          <verse number="11" Gålmå máno birán bårjjånijma Aleksandria hávsajn ”Dioskuroia”, mij lij suollun dálvvam.</verse>
          <verse number="12" Syrakusaj bårjåstijma ja lijma gålmmå biejve dåppe.</verse>
          <verse number="13" Ja de vijmak Regiumaj jåvsådijma. Biejve guhkev vuordatjijma, dasik oarjádagáv dagáj, ja nåv guovten biejven Puteolij jåvsådijma.</verse>
          <verse number="14" Dåppe jáhkovieljajt gávnajma gudi sihtin mijáv vahkov sijá lunna årrot. Nåvti de Romaj jåvsådijma.</verse>
          <verse number="15" Vielja dåppe lidjin mijá birra gullam ja båhtalin Forum Appij ja Tres Tabernaej mijáv duostutjit. Gå Paulus sijáv ájtsaj, de Jubmelav gijtij ja dårvov oattjoj.</verse>
          <verse number="16" Gå Romaj lijma jåvsådam, de oattjoj loabev sierra sajen årrot dajna doarroålmmåjn aktan guhti suv galgaj gáhttit.</verse>
        </section>
        <section title="Hålla Roma juvdájda" 
          <verse number="17" Gålmmå biejve maŋŋela gåhtjoj Paulus juvdáj oajvemusájt ietjas lusi, ja gå tjåhkanam lidjin de sidjij hålaj: ”Vielja. Vájku ittjiv mijá álmmuga jalik ájttegij árbbedábij vuosstáj dagá, de Jerusalemin romagij hállduj fáŋŋgan vatteduvviv.</verse>
          <verse number="18" Sihtin muv luojttet gå mujsta lidjin gatjádallam, dajna gå iv lim dahkam majdik massta jábmemav lidjiv ánssidam.</verse>
          <verse number="19" Valla juvdá vuosstálasstin, ja de hähttujiv tjäjssárij ássjev buktet, ittjiv val iehtjam álmmugij guoddalibmen.</verse>
          <verse number="20" Dán diehti lev dijáv diehki gåhttjum, vaj oattjov dijájn gávnadit ja ságastallat. Israela doajvo diehti lev vuojn dáj rikkij tjadnasin.”</verse>
          <verse number="21" Sij vásstedin: ”Ep le makkirik girjev duv birra Judeas oadtjum, älle ga vielja gudi diehki li båhtalam, mavga baháv duv birra buktám subtsastit jalik javllat bihko jalik aktusajen.</verse>
          <verse number="22" Valla hálijdip diedon ietjastat gullat duv vuojnojt. Duv säbrráj ham diehtep juohkka bájken vuosstálassti.”</verse>
          <verse number="23" Ájgás båhtalin de biejvev goassa äjvvalit, ja de ájn vil ålobu tjåhkanin dan viessuj gånnå åroj. Idedis iehkedij Jubmela rijka birra vihtanastij ja tjielggij. Mosesa lága ja profehtaj baktu gähttjalij sijáv oadtjot Jesusij jáhkátjit.</verse>
          <verse number="24" Muhtema suv bágoj diehti jáhkkegåhtin, muhtema ettjin.</verse>
          <verse number="25" Ja gå avtaláhkáj ettjin ájádalá, de danna sirádin gå Paulus lij dájt bágojt hållam: ”Sádnes le majt ájlis Vuojŋŋanis</verse>
          <verse number="26" dijá ájttegijda profehta Jesaja baktu hålaj: Maná dán álmmuga lusi ja håla: Bieljij gullabihtit, valla ehpit dádjada, ja tjalmij vuojnnebihtit, valla ehpit huoman vuojne.</verse>
          <verse number="27" Dán álmmuga vájmo li vuojn garrastuvvam. Nievret sij bieljijisá gulli, ja tjalmijdisá tsábttsiji, vaj tjalmijisá e vuojne ja bieljijisá e gulá, e ga vájmojnisá dádjada ja buorádusáv dagá vaj muv baktu buorráni.</verse>
          <verse number="28" Dan diehti dal diehtut Jubmel le lånåstusáv hiednigijda rádjam. Sij suv bágov gulldali.” [29 Ja gå dav lij javllam, de juvdá mannin dassta jieddnát snará.]</verse>
        </section>
        <section title="Paulusa guossidibme Roman" 
          <verse number="30" Roman guokta ålles jage åroj ietjas mávson, ja duostoj gájkajt gudi suv lusi båhtin.</verse>
          <verse number="31" Jubmela rijkav sárnnedij ja Härrá Jesus Kristusa birra jálot åhpadij ja ittjij aktak suv duostuda.</verse>
        </section>
      </chapter>
    </book>
    <book title="Paulusa girjje Roma ristagisájda" 
      <chapter title="1. kap." 
        <section title="Varrudagá" 
          <verse number="1" Paulusis, Jesus Kristusa dievnáris, apostelin gåhtjoduvvam ja Jubmela evangeliumav sárnnedittjat tjuoldeduvvam,</verse>
          <verse number="2" mav Jubmel profehtajis baktu ájlis tjálugijn jáhtij,</verse>
          <verse number="3" evangeliumav Bárnes birra, guhti almatjin Davida máttos riegádij,</verse>
          <verse number="4" ja guhti Vuojŋŋanisá ájlisvuodan Jubmela fábmogis Bárnnen duodastuváj gå jábbmegij lussta tjuodtjelij: Jesus Kristus, mijá Härrá.</verse>
          <verse number="5" Sujsta lev ármov ja apostelámmádav oadtjum hiednigijt jáhko gullogisvuohtaj oatsodittjat, guddnen suv nammaj.</verse>
          <verse number="6" Ja sijájn lihpit aj dij, gudi lihpit Jesus Kristusij gåhtjoduvvam.</verse>
          <verse number="7" Buorástahtáv dijáv gájkajt Roman, gejt Jubmel ähttsá ja gudi gåhttjoma baktu ájllisa lihpit. Ármmo ja ráfe Jubmelis, mijá Áhtjes, ja Härrá Jesus Kristusis.</verse>
        </section>
        <section title="Paulus ja Roma tjoaggulvis" 
          <verse number="8" Åvdemusát gijtáv Jubmelav Jesus Kristusa baktu dijáj gájkaj åvdås, dajna gå åbbå väráldin dijá jáhkos håladuvvá.</verse>
          <verse number="9" Jubmel iesj, gev vuojŋŋanisán dievnastav gå evangeliumav Bárnes birra sárnnedav, luluj vihtanasstet man álu muv råhkålvisájn lihpit.</verse>
          <verse number="10" Råhkålav vaj luluv vijmak dijáv bessat guossidittjat, jus luluj Jubmela sidot.</verse>
          <verse number="11" Åhtsålav dijáv, vaj lulujda oasev vuojŋŋalasj vattáldagájs oadtjot, mij dijáv luluj gievrrodit.</verse>
          <verse number="12" Jali njuolgga javladuvvam: vaj mij lulujma iehtjama aktisasj jáhkon gievrrot aktan dijájn.</verse>
          <verse number="13" Vielja, sidáv diededit man álu lev dijáv ájggum guossidit, vaj dijá lunna aj luluv sjattojt bessat tjuohppat degu ietjá hiednigij gaskan, valla dálátjij le juoga gasskaj boahtám.</verse>
          <verse number="14" Vielggen lev grehkajda ja barbárajda, vijssásijda ja diehtemahttájda.</verse>
          <verse number="15" Dan diehti le muv ájggomus evangeliumav sárnnedit aj didjij gudi Roman årrobihtit.</verse>
          <verse number="16" Iv evangeliumis hehpana, dajna gå dat le Jubmela fábmo gádjusibmáj gájkajda gudi jáhkki, juvdájda åvdemusát ja grehkajda aj.</verse>
          <verse number="17" Evangeliuma baktu Jubmela rievtesferdukvuohta jáhkos jáhkkuj bihkus, nåv gåktu tjáleduvvam le: Rievtesferduk bässá iellet gå jáhkká.</verse>
        </section>
        <section title="Iellem diehtemahtesvuodan" 
          <verse number="18" Jubmela moarre almes bihkus gájkka jubmelahtesvuoda ja vierrevuoda diehti almatjijda gudi sádnesvuodav vádnarievtesferdukvuodajn duostodi.</verse>
          <verse number="19" Majt almasj Jubmela birra luluj diehtet le ham bihko, Jubmel iesj le dav bigodam.</verse>
          <verse number="20" Danen suv vuojnnemahtes luonndo, ihkeven fábmo ja jubmelvuohta le gitta värálda sjivnnjedime rájes suv dagojs bihkusam. Dan diehti sijáv ij máhte bälostit;</verse>
          <verse number="21" Jubmelav dåbddin, valla ettjin Jubmelav huoman guddneda ja gijte gåktu beras luluj. Dan sadjáj dåssjedis ájádusájda tjadnasin ja sijá jiermedis vájmo sjevnjudin.</verse>
          <verse number="22" Vijssásin má ietjasa miela milta, valla gájvvásin sjaddin.</verse>
          <verse number="23" Jubmela nåhkåmahtes herlukvuodav målssun gåvåjda dåssjåniddje almatjijs ja låttijs, nieljejuolgagijs ja guokkardiddjijs.</verse>
          <verse number="24" Dan diehti Jubmel sijáv guodij oattjesa sidodav tjuovutjit, nuosskudagá hállduj, vaj gaskasa rubmahijdesa nuosskudagán báddudin.</verse>
          <verse number="25" Jubmela sádnesvuodav gällásijda målssun ja sjivnnjádusáv guddnedin ja dievnastin ienni gå sjivnnjediddjev, guhti ihkeven ájggáj hieveduvvam le, amen.</verse>
          <verse number="26" Dan diehti Jubmel sijáv skábmogis ustojda guodij. Luondulasj aktanviessomav nissuna iehpeluondulasj dagojda målssun.</verse>
          <verse number="27" Dan láhkáj aj ålmmå luondulasj viessomav aktan nissunij hiejttin ja guhtik guojmijdisá usstodahtjin. Ålmmå nuosskudagán ålmmåj viessun, ja hattov allasisá giessin, gå nåv tjádjánin.</verse>
          <verse number="28" Gå ettjin manenik ane Jubmelav dåbddåt, de Jubmel sijáv guodij dåssjedis ájádusájt tjuovutjit ja bäjskon viesutjit.</verse>
          <verse number="29" Sijá vájmo li dievvasa juohkkalágásj vierrevuodas, moares, ietjastallamis, bahudagás, udnodisvuodas, mårågisvuodas, dårrulisvuodas, bähttogisvuodas ja bahámielakvuodas.</verse>
          <verse number="30" Gällásijt guoddi ja boaktjot hålli. Jubmelav vasjodi ja li skámodime, ietjasa rámmpu, bahudahkaj jåhtela ja äjgádijda gullogahttá,</verse>
          <verse number="31" jiermedime, åskodahttá, vádnagärrása ja ármodime.</verse>
          <verse number="32" Jubmela rievtesferdugis duobmov dåbddi; gájka gudi nåv viessu jábmemav ánssidi. Valla e dåssjå ietja nåv vieso, ájnat iehtjádijt aj rámmpu, gudi sijá viessomvuogev tjuovvu.</verse>
        </section>
      </chapter>
      <chapter title="2. kap." 
        <section title="Jubmela duobbmo juvdájda ja grehkajda" 
          <verse number="1" Danen ille bälostahtte gå iehtjádijt duobbmi, guhti ihkenis le. Gå iehtjádijt duobbmi de ietjat aj duobbmi, danen gå iesj dagá avtagattjat gå sån gev duobbmi.</verse>
          <verse number="2" Diehtep Jubmela duobbmo le duohtavuoda milta dakkirijda, gudi dan láhkáj dahki.</verse>
          <verse number="3" Gå dal sijáv duobbmi, gudi nåv dahki, ja iesj daŋga láhkáj dagá, jáhká gus de Jubmela duobmos bessat?</verse>
          <verse number="4" I gus berusta Jubmela gietjedis buorrevuodas, suv guhkesmielakvuodas ja gierddisvuodas? I gus dádjada suv buorrevuohta ham le duv buorádussaj duvddemin?</verse>
          <verse number="5" Vájmut garravuodajn ja buorránahtesvuodajn le moarev tjoahkkimin moare bäjvváj, gå Jubmela rievtesferdugis duobbmo bihkus.</verse>
          <verse number="6" Dalloj juohkkahattjav dagojis milta mávset:</verse>
          <verse number="7" ihkeven iellemav sidjij gudi sávret buorev dahki, ja herlukvuodav, gudnev ja nåhkåmahtesvuodav åhtsi,</verse>
          <verse number="8" valla moarev ja hattov sidjij gudi ietjasa åvddån anedi, ja sádnesvuohtaj li gullogahttá gå vierrevuodav tjuovvu.</verse>
          <verse number="9" Gártjesvuohta ja goavgge juohkkahattjaj boahtá guhti baháv dahká, åvdemusát juvdáj ja de grehkaj.</verse>
          <verse number="10" Valla herlukvuohta, guddne ja ráfe juohkkahattjaj guhti buorev dahká, åvdemusát juvdáj ja de grehkaj,</verse>
          <verse number="11" dajna gå Jubmel ij le belulasj.</verse>
        </section>
        <section title="Lágan ij le makkirik suodje" 
          <verse number="12" Gájka gudi lága dåbdåk suddodi, manni aj lága dåbdåk håhkkånibmáj. Ja gájka gudi lágav dåbddi ja suddodi, duobbmidalli lága milta.</verse>
          <verse number="13" Jubmel ham ij rievtesferdugin ane sijáv, gudi dåssjå lágav gulli, ájnat sárnnu sijáv rievtesferdugin, gudi lága milta viessu.</verse>
          <verse number="14" Gå hiedniga gejn ij le láhka, luondostisá lágav tjuovvu, de allasisá li láhkan vájku siján ij le láhka.</verse>
          <verse number="15" Dan baktu vuosedi lága rávkalvis le sijá vájmojda tjáleduvvam, mav aj sijá oamedåbdo ja ájádusá duodasti, gå ájádusá sijáv juogu guoddali jali bälosti.</verse>
          <verse number="16" Tjielggasin sjattasj dan biejve gå Jubmel duobbmi dav mij tjiegon le almatjij lunna, dan evangeliuma milta mav Jesus Kristusis lev oadtjum.</verse>
          <verse number="17" Na gis dån, guhti ietjat juvdán aná ja láhkaj åskelda ja Jubmelat rámpo,</verse>
          <verse number="18" ja suv sidodav dåbdå ja diedá mij duolla le, dajna gå lágan le åhpaduvvam.</verse>
          <verse number="19" Ietjat aná tjalmedimij oahpestiddjen, tjuovggan almatjijda gudi li sjievnnjedin,</verse>
          <verse number="20" gájvvásij bagádiddjen, avtagärddásattjaj åhpadiddjen, dajna gå dujna le rievtes diehto ja sádnesvuohta lága milta.</verse>
          <verse number="21" Guhti iehtjádijt åhpada, i gus ietjat åhpada? Guhti sárno ehpit galga suoládit, suoláda gus iesj?</verse>
          <verse number="22" Guhti javla ehpit gállasjvuodav galga doadjet, doajá gus iesj? Guhti boajtojubmelijt vastaha, suoláda gus de sijá tiemmpelijs?</verse>
          <verse number="23" Guhti lágav rámpo, i gus Jubmelav bilkkeda gå lágav doajá?</verse>
          <verse number="24" Tjáleduvvam ham le: Dijá diehti Jubmela namma hiednigij gaskan bilkkeduvvá.</verse>
          <verse number="25" Birratjuohpadus le ávkken jus lága milta vieso. Valla jus lágav doajá, de le degu birratjuohpadahtek, vájku birratjuohpaduvvam le.</verse>
          <verse number="26" Jus dal birratjuohpadahtek almasj lágav ållit, ij gus dakkir birratjuohpadum almatjin aneduvá?</verse>
          <verse number="27" Guhti rubmaha bieles ij le birratjuohpaduvvam, valla lága milta viessu, duobbmi duv guhti lágav doajá, vájku dujna le lága bokstávva ja birratjuohpaduvvam le.</verse>
          <verse number="28" Ij le aktak rubmaha bieles juvdá, ja rievtes birratjuohpadus ij le mij rubmahin vuojnnu.</verse>
          <verse number="29" Ájnat rievtes juvdá le guhti sisŋelt le juvdá. Ja rievtes birratjuohpadus le vájmo birratjuohpadus, vuojŋŋanisán ja ij bokstávan. Dakkirin le rámmpo Jubmelis, ij almatjijs.</verse>
        </section>
      </chapter>
      <chapter title="3. kap." 
        <section title="Gájka li vigálattja" 
          <verse number="1" Mij ánssidusájt le dal juvdájn?Jali mij ávkijt le birratjuohpadusás?</verse>
          <verse number="2" Juohkkaláhkáj le galla. Vuostatjin: Jubmela báhko sidjij åskelduváj.</verse>
          <verse number="3" Valla gåktu de jus muhtema li jáhkodime, luluj gus sijá jáhkodisvuohta Jubmela jáhkkogisvuodav dåssjidit?</verse>
          <verse number="4" Ij luoddnok. Jubmel le sádnesvuohta valla almasj gielestiddje. Nåv gåktu tjáleduvvam le: Vaj lulu rievtesferdugin bágonat gávnadallat, ja vuojttet gå guoddalime vuolen le.</verse>
          <verse number="5" Valla jus mijá vádnarievtesferdukvuohta Jubmela rievtesferdukvuodav vuoset, majt de javllat? Gå dal jerga milta ájádallap, le gus dal Jubmel rievtugahtes gå moares midjij gieset?</verse>
          <verse number="6" Ij luoddnok! Jus ij lulu rievtuk, gåktu de luluj Jubmel väráldav duobbmit?</verse>
          <verse number="7" Valla jus muv gieles sunji guddnen sjaddá, gå tjielggasappot vuoset Jubmel le sáddnáv hållam, manen de suddárin duobbmidaláv?</verse>
          <verse number="8" Ep ga máhte javllat: ”Dahkup baháv vaj buorre luluj boahtet.” Nåv ham muhtem bilkkediddje javlli mij mak åhpadip, valla oattjotji sij dav duobmov mav ánssidi.</verse>
          <verse number="9" Na gåktu dal? Le gus dal mijájn iehtjádijs juoga bárep? Ij luoddnok! Mån lev ham juo juvdájt ja grehkajt guoddalam, gå li sutto fámo vuolen.</verse>
          <verse number="10" Nåv gåktu tjáleduvvam le: Ij aktak rievtesferduk gávnnu, ij åbbånis aktak,</verse>
          <verse number="11" ij aktak jiermmá, ij ga aktak guhti Jubmelav åhtså.</verse>
          <verse number="12" Gájka li tjádjánam. Gájka bäjskon viessu. Ij aktak buorev dagá, ij åbbånis aktak.</verse>
          <verse number="13" Sijá njiello le degu rabás hávdde, njuovtjav bähttogisvuodav dålvut. Gärmmaha sälgga le baksimij vuolen,</verse>
          <verse number="14" sijá njálme li garos ja nirmes dievva.</verse>
          <verse number="15" Juolge li háhppela varáv gålgådittjat,</verse>
          <verse number="16" håhkkidibme ja vuorrádis sijá luottajt tjuovvu,</verse>
          <verse number="17" ja ráfegäjnov e dåbdå,</verse>
          <verse number="18" e ga Jubmelis balá.</verse>
          <verse number="19" Valla diehtep majt láhka sárnnu guosská sidjij gudi lágav dåbddi, vaj juohkka njálmme luluj dahppasit ja åbbå värált Jubmela åvdån vigálattjan sjaddat.</verse>
          <verse number="20" Jubmel ham ij avtak rievtesferdugin láhkadagoj diehti sárno. Lágas ham oahppá mij suddo le.</verse>
        </section>
        <section title="Jáhko rievtesferdukvuohta" 
          <verse number="21" Valla dálla le Jubmela rievtesferdukvuohta, majt láhka ja profehta vihtanassti lága dagi bihkusam,</verse>
          <verse number="22" rievtesferdukvuohta Jubmelis jáhko baktu Jesus Kristusij, gájkajda gudi jáhkki. Dánna ij avtak sierada.</verse>
          <verse number="23" Gájka li suddodam ja Jubmela herlukvuodav massám,</verse>
          <verse number="24" valla ánssidahtek, suv ármos rievtesferdugin sárnoduvvi gå Kristus Jesus le sijáv lånestam.</verse>
          <verse number="25" Jubmel le suv värron ásadam, gå suv varáv såbadussan dagáj sidjij gudi jáhkki. Nåv le Jubmel rievtesferdukvuodas vuosedam gå gierddisvuodanis le åvdep ájgij suttojt gierddam.</verse>
          <verse number="26" Valla dálla rievtesferdukvuodas vuoset, dajna gå iesj le rievtesferduk ja rievtesferdugin sárnnu suv guhti Jesusij jáhkká.</verse>
          <verse number="27" Massta de máhttep rámmpot? Ep åbbånis masstak! Makkir lágas? Dagoj lágas gus? Ep, ájnat jáhko lágas,</verse>
          <verse number="28" dajna gå almasj rievtesferdugin sjaddá gå jáhkká, láhkadagoj dagi.</verse>
          <verse number="29" Vaj le gus Jubmel dåssjå juvdáj Jubmel? Ij gus hiednigij aj? Le, hiednigij aj.</verse>
          <verse number="30" Gå Jubmel le ájnna ja akta, de sån birratjuohpaduvvamijt rievtesferdugin sárnnu gå jáhkki, ja birratjuohpadahtegijt jáhko baktu.</verse>
          <verse number="31" Dåssjidip gus de lágav gå jáhkkep? Ep luoddnok! Mij ham dav nannip.</verse>
        </section>
      </chapter>
      <chapter title="4. kap." 
        <section title="Abrahama jáhkko" 
          <verse number="1" Majt de mijá ájttega Abrahama birra javllat? Gåktus sujsta gevaj?</verse>
          <verse number="2" Jus dal Abraham dagojis diehti rievtesferdugin sjattaj, de ham sujna lij juoga massta luluj ietjas rámmpot. Valla Jubmela åvdån ij lim sujna mige.</verse>
          <verse number="3" Nåv gåktu tjáluk javllá: Abraham Jubmelij jáhkij ja dan diehti Jubmel suv rievtesferdugin sárnoj.</verse>
          <verse number="4" Gänna li dago ij bálkáv ármos oattjo, ájnat ánssidusá milta.</verse>
          <verse number="5" Valla gänna älle dago, ájnat sunji jáhkká, guhti suddárav rievtesferdugin sárnnu, sunji le jáhkko rievtesferdukvuohtan.</verse>
          <verse number="6" Nåv aj David dakkir almatjav sálugin rámmpu gev Jubmel rievtesferdugin sárnnu dagojis dagi.</verse>
          <verse number="7" Sálugin gej mätto li ándagis luojteduvvam ja gej sutto li muorroduvvam.</verse>
          <verse number="8" Sálugin almasj gesi Härrá ij vierev lågå.</verse>
          <verse number="9" Le gus dát sáluksárnnom dåssjå birratjuohpaduvvamijda, vaj le gus aj sidjij gudi älle birratjuohpaduvvam? Javllam lev juo: Abraham rievtesferdugin jáhko baktu lågåduváj.</verse>
          <verse number="10" Goassa nåv? Birratjuohppama åvddåla gus vaj maŋŋela? Na åvddåla!</verse>
          <verse number="11" Ja birratjuohppamav märkkan oattjoj, mij suv rievtesferdugin duodastij, gå jáhkij åvddåla gå birratjuohpaduváj. Nåv le sån áhttjen gájkajda gudi jáhkki, vájku älle birratjuohpaduvvam, vaj sij aj rievtesferdugin sárnoduvvi.</verse>
          <verse number="12" Valla áhttjen aj sjattaj sidjij gudi li birratjuohpaduvvam, ij dåssjå birratjuohpadime diehti, ájnat aj gå tjuovvu Abrahama jáhko gäjnov, mav sån vájaldij juo åvddåla gå birratjuohpaduváj.</verse>
        </section>
        <section title="Jáhtto Abrahamaj gullu gájkajda gudi jáhkki" 
          <verse number="13" Abraham jalik suv máddo ittjij lága baktu jáhtov oattjo väráldav árbbit, ájnat rievtesferdukvuoda baktu mij jáhkos boahtá.</verse>
          <verse number="14" Jus árbulattja li dakkira gudi lágav tjuovvu, de ham jáhkko le dåssjen dagáduvvam ja jáhtto fámodibmen.</verse>
          <verse number="15" Lágan le haddo. Valla gånnå ij le láhka, ij le ga mäddo.</verse>
          <verse number="16" Jáhtov oattjoj dan diehti gå jáhkij, vaj gájkka luluj ármos boahtet. Ja nåv de jáhtto åbbå mádduj gullu, ij dåssjå sidjij gudi lágav tjuovvu, ájnat aj sidjij gejn le dahtak jáhkko gå Abrahaman, mijáj gájkaj áhtjen,</verse>
          <verse number="17" nåv gåktu tjáleduvvam le: Áhttjen moaddásijda lev duv biedjam. Jubmela tjalmij åvdån le sån midjij áhttjen gå Jubmelij jáhkij, guhti jábbmegijt iellen dahká ja hoallá dan birra, mij ij gávnnu degu luluj gávnnut.</verse>
          <verse number="18" Vájku ij lim dårvvo, de Abraham dårvon bisoj ja jáhkij, ja nåv áhttjen moaddásijda sjattaj, nåv gåktu javladuváj: Lågodibmen duv máddo sjaddá.</verse>
          <verse number="19" Abraham lij birrusij tjuohte jage vuoras, valla ittjij jáhkos hárráj häso gå usjudaláj ietjas fámoduvvam rubmahav ja Sara hekkav, mij ittjij dasti sjattojt guotte.</verse>
          <verse number="20" Ittjij sån Jubmela jáhto hárráj guoktálatta, ájnat fámov jáhko baktu oattjoj ja Jubmelij gudnev vattij.</verse>
          <verse number="21" Visses lij majt Jubmel jáhtij, dav aj dahká.</verse>
          <verse number="22" Dan diehti sån rievtesferdugin sárnoduváj.</verse>
          <verse number="23" Valla ettjin bágo rievtesferdugin sárnoduváj dåssjå suv diehti tjáleduvá,</verse>
          <verse number="24" ájnat mijá diehti aj. Jubmel mijáv rievtesferdugin sárnnu gå sunji jáhkkep guhti Jesusav, mijá Härráv jábbmegij lussta tjuottjeldahtij,</verse>
          <verse number="25" guhti jábmemij mijá suttoj diehti vatteduváj ja mijá rievtesferdukvuoda diehti tjuottjeldahteduváj.</verse>
        </section>
      </chapter>
      <chapter title="5. kap." 
        <section title="Gádjusibme gå Kristusij jáhkkep" 
          <verse number="1" Gå dal rievtesferdugin lip jáhko baktu sjaddam, de miján le ráfe Jubmelijn mijá Härrá Jesus Kristusa baktu.</verse>
          <verse number="2" Gå jáhkkep de suv baktu lip dan ármmuj bessam mij le, ja ávvudallap gå miján le dårvvo Jubmela herlukvuohtaj bessat.</verse>
          <verse number="3" Ja ep dåssjå dan diehti, valla gártjesvuoda diehti aj ávvudallap, dajna gå gártjesvuohta gierddisvuohtaj doalvvu,</verse>
          <verse number="4" ja gierddisvuohta miellaj mij le gähttjalimijt vásedam, ja dakkir mielan le dårvvo.</verse>
          <verse number="5" Ja dårvvo ij dåssjåna, dajna gå mijá vájmojn le Jubmela gieresvuohta, mav ájlis Vuojŋŋanisá baktu le vaddám.</verse>
          <verse number="6" Gå ájn sjäbttjása lijma, de Kristus ájge ållånimen jubmelahttáj diehti jámij.</verse>
          <verse number="7" Rievtesferduga diehti gal aktak ij sidá jábmet - juska vil soames luluj hekkas vaddet soabmása diehti guhti le buorre.</verse>
          <verse number="8" Valla Jubmel gieresvuodas midjij vuosedij, gå Kristus mijá diehti jámij gå ájn suddára lijma.</verse>
          <verse number="9" Gå lip dal rievtesferdugin Kristusa varájn sjaddam, de ham sån vissásappot mijáv boahtte moares gádju.</verse>
          <verse number="10" Gå lijma ájn Jubmela vasjulattja, de Jubmela Bárnes jábmem mijáv Jubmelijn såbadij. Dálla gå lip såbaduvvam, de ham Bárne iellem vissásappot mijáv gádju.</verse>
          <verse number="11" Ij dåssjå dav, valla bessap aj iehtjama Jubmelis rámmpot, mijá Härrá Jesus Kristusa diehti, guhti midjij såbadusáv buvtij.</verse>
        </section>
        <section title="Adam ja Kristus" 
          <verse number="12" Avta almatja baktu suddo väráldij bådij ja sutto baktu jábmem, ja jábmem gájkajda jåvsådij, dajna gå gájka suddodin.</verse>
          <verse number="13" Galla suddo lij juo åvddål gå láhka bigoduváj, valla gånnå láhka ij le, ij suddo ga lågåduvá,</verse>
          <verse number="14" jábmem lij Adama rájes Mosesa rádjáj aj sijá lunna, gudi ällim Adama láhkáj suddodam. Ja Adam le sujsta gåvvå, guhti le boadátjit.</verse>
          <verse number="15" Valla suddogahttjamav ij ármujn máhte buohtastahttet. Vájku dal gájka avta mettulattja diehti jábmin, de dal Jubmela ármmo ja suv vattáldahka valjet gájkajda le vatteduvvam, ájnna almatja Jesus Kristusa baktu.</verse>
          <verse number="16" Valla vattáldagáv ij åbbånis máhte dán avta almatja suttujn buohtastahttet, dajna gå avta almatja suddo gájkajt duobbmuj doalvoj, valla ármmo gájkajt friddjavuohtaj, vájku lidjin suddodam.</verse>
          <verse number="17" Jus avta almatja sutto diehti jábmem ráddigådij, dan avta baktu de bessi vas sij, gudi rievtesferdukvuoda valjes ármov ja vattáldagáv åmasti, ráddit ja iellet Jesus Kristusa baktu.</verse>
          <verse number="18" Nåv gåktu de avta almatja mäddo gájkajt duobmo vuolláj doalvoj, le avta almatja rievtesferdugis dahko gájkajt friddjavuohtaj ja iellemij doalvvum.</verse>
          <verse number="19" Gåktu gájka suddárin sjaddin avta almatja gullogahtesvuoda diehti, nåv galggá aj avta almatja gullogisvuohta moaddásijt rievtesferdukvuohtaj doalvvot.</verse>
          <verse number="20" Láhka vatteduváj vaj mäddo luluj almma bihkusit. Valla gånnå suddo almma bihkus, de ármmo ajtu lassán.</verse>
          <verse number="21" Ja gåktu suddo ráddij ja jábmemij doalvoj, nåv aj ármmo rievtesferdukvuodajn ráddi ja ihkeven iellemav mijá Härrá Jesus Kristusa baktu vaddá.</verse>
        </section>
      </chapter>
      <chapter title="6. kap." 
        <section title="Ådå iellem Kristusa gástadusá baktu" 
          <verse number="1" Majt dal dasi javllat? Sutton gus bissot vaj ármmo lassán?</verse>
          <verse number="2" Ep luoddnok! Gåktus máhttep sutton bissot, mij gudi suttos ierit lip jábmám?</verse>
          <verse number="3" Ehpit gus diede, gájka gudi Kristus Jesusij gástaduvvin, gástaduvvin suv jábmemij?</verse>
          <verse number="4" Gástadusán hávddáduvájma sujna gå jábmemij gástaduvájma, vaj lulujma bessat ådå iellemav iellegoahtet, nåv gåktu Áhtje herlukvuohta Kristusav jábbmegij lussta tjuottjeldahtij.</verse>
          <verse number="5" Jus lip sujna aktiduvvam, gå jámijma nåv gåktu sån jámij, de aj sujna aktiduvvap gå tjuodtjelip nåv gåktu sån tjuodtjelij.</verse>
          <verse number="6" Diehtep mijá oadtje sujna ruossaj návlliduváj vaj suddorumáj luluj dåssjånit, ja lulujma sutto oarjjevuodas bessat.</verse>
          <verse number="7" Guhti le jábmám, le suttos bessam.</verse>
          <verse number="8" Gå lip dal Kristusijn jábmám, de jáhkkep aj sujna bessap iellet.</verse>
          <verse number="9" Mij ham diehtep gå Kristus jábbmegij lussta tjuodtjelij, de ij dasti jáme. Ij ga jábmem dasti suv ráddi.</verse>
          <verse number="10" Gå jámij, de suttos ierit jámij, suttov akti ållåsit dåssjidij. Gå dal iellemin le, de Jubmelij le iellemin.</verse>
          <verse number="11" Nåv aj ietjada hárráj ájádallit: suttos ierit lip jábmám, valla Kristus Jesusin lip Jubmelij iellemin.</verse>
          <verse number="12" Allit suttov dibde ietjada jábbmelasj rubmahav ráddit, vaj sutto hálojda gässubihtit.</verse>
          <verse number="13" Ja allit ga ietjada lahtasijt sutto hállduj vatte, makkirik vierrevuodav dievnastittjat, ájnat vaddit ietjada Jubmela hállduj, dij gudi lihpit jábmemis iellemij jårgijdam; vaddit ietjada lahtasijt rievtesferdukvuodav dievnastittjat.</verse>
          <verse number="14" Suddo ij galga dijáv ráddit; dij ehpit le lága ájnat ármo vuolen.</verse>
        </section>
        <section title="Suttos tjoavdádallam" 
          <verse number="15" Na gåktus de? Suddodit gus, gå ep le dasti lága vuolen, ájnat ármo? Ep luoddnok!</verse>
          <verse number="16" Diehtebihtet ham gå soabmásav dievnastihpit ja suv jegadihpit, de sunji oarjjen lihpit, juogu dal sutto vuolen mij jábmemij doalvvu jali gullogisvuoda vuolen mij rievtesferdukvuohtaj doalvvu.</verse>
          <verse number="17" Valla Jubmelij gijtto! Suttov lijda dievnastime, valla dálla lihpit ålles vájmostihtte gullogisá dan oahppaj majt åmastijda.</verse>
          <verse number="18" Gå suttos tjoavdádalájda, de lihpit rievtesferdukvuoda dievnastiddjen sjaddam -</verse>
          <verse number="19" tjielggiv gåvåjn árggaiellemis, gå sjäbttjása lihpit. Åvddåla ham ietjada lahtasij dievnastijda skiegesvuodav ja vierev, mij vierrevuohtaj doalvoj. Valla dálla de lahtasij dievnastihpit rievtesferdukvuodav, mij ájlistuhttemij doalvvu.</verse>
          <verse number="20" Dalloj gå suttov dievnastijda, de ejda rievtesferdukvuodav máhte dievnastit.</verse>
          <verse number="21" Majt dassta åmastijda? Åmastijda dav massta dálla hehpanihpit ja mij jábbmemij doalvvu.</verse>
          <verse number="22" Valla dálla de lihpit suttos tjoavdádallam ja Jubmela dievnastiddjen sjaddam mij didjij ájlistuhttemav sjaddon vaddá, ja vijmak iehkeva iellemav.</verse>
          <verse number="23" Suddo jábmemij doalvvu, valla Jubmela ármovattáldahka le ihkeven iellem Kristus Jesusin, mijá Härrán.</verse>
        </section>
      </chapter>
      <chapter title="7. kap." 
        <section title="Lágas tjoavdádallam" 
          <verse number="1" Vielja! Dij ham lágav dåbddåbihtit ja diehtebihtit láhka almatjav ráddi guhkev viessu.</verse>
          <verse number="2" Gállasjvuodan le nissun ålmmåsis tjanáduvvam lága baktu guhkev ålmåj viessu. Valla gå ålmåj jábmá, de le lágas tjoavdádallam mij ålmmåsis suv tjanáj.</verse>
          <verse number="3" Jus ålmmås iehtjáda diehti guodá, gå ålmåj ájn viessu, de le gállasjvuodalihtov doadjám. Valla jus ålmåj jábmá, de le lágas tjoavdádallam ja ij le dasti gállasjvuodalihtov doadjemin, jus ådåsis gállasjvuohtaj låjdås.</verse>
          <verse number="4" Nåv le ham dijájn aj, vielja. Gå Kristus jámij de dij aj jámijda ja ehpit le dasti lágas tjadnasin. Dij lihpit iehtjádij tjanáduvvam; sunji guhti jábbmegij lussta tjuodtjelij, ja nåv de Jubmelij sjattojt guoddep.</verse>
          <verse number="5" Dalloj gå oattje milta viesojma, de láhka suddohálojt båvtij, ma mijá lahtasijt sudduj doalvvun, ja suddo jábmemij doalvoj.</verse>
          <verse number="6" Valla dálla lip dal lágas tjoavdádallam, gå lip jábmám lága tjadnasijs. Dievnastup dal Jubmelav ådå mielajn, Vuojŋŋanisán, ja allup gåktu åvddåla, bokstáva milta.</verse>
        </section>
        <section title="Láhka ja suddo" 
          <verse number="7" Majt dási javllat? Le gus láhka suddo? Ij luoddnok! Valla lága dagi ittjiv suttov dåbdå. Usstodimijt iv lulu dåbddåt jus láhka ij lulu tsuojggit: Dån i galga usstodit.</verse>
          <verse number="8" Suddo oarev budás oattjoj ja muv vájmon juohkkalágásj usstodimijt båvtij, dajna gå lága dagi le suddo jábmám.</verse>
          <verse number="9" Akti lága dagi viessuv. Valla gå budá bådij de suddo vas älláj,</verse>
          <verse number="10" ja mån jábmiv. Ja nåv de budá, mij luluj munji iellemav vaddet, muv ienni jábmemij doalvoj,</verse>
          <verse number="11" dajna gå suddo oarev budás oattjoj ja muv dajna biehtij ja gåttij.</verse>
          <verse number="12" Láhka le ájlis, ja budá le ájlis, rievtuk ja buorre.</verse>
          <verse number="13" Le gus buorre muv jábmemij doalvvum? Ij luoddnok! Valla suddo muv jábmemij doalvoj, vaj suddon luluj bihkusit gå muv jábmemij doalvoj dajna mij buorre le. Náv de suddo budá baktu vuovnnájis suddon sjattaj.</verse>
          <verse number="14" Diehtep láhka le vuojŋŋalasj, valla iesj lev oadtjelasj, oarjjen sudduj vuobdeduvvam.</verse>
          <verse number="15" Iv dádjada majt iesj dagáv. Iv dagá majt hálijdav, ájnat majt vasjodav.</verse>
          <verse number="16" Valla jus dagáv majt iv hálijda, de duodastav lágav buorren.</verse>
          <verse number="17" De iv dasti iesj dav dagá, ájnat suddo mij mujna le.</verse>
          <verse number="18" Diedáv mujna, muv oattjen, ij le migek buorijt. Miella le galla buorijt dahkat, valla iv ájmmuda.</verse>
          <verse number="19" Buorev majt hálijdav dahkat iv dagá, ájnat baháv majt iv hálijda, dav de dagáv.</verse>
          <verse number="20" Valla jus dagáv majt iv hálijda, de iv dasti iesj dav dagá, ájnat suddo mij mujna le.</verse>
          <verse number="21" Nåv de gávnav dáv lágav: mujna gänna le miella buorijt dahkat, iv iehtjádav gå baháv dagá.</verse>
          <verse number="22" Muv sissŋálasj almasj Jubmela lága diehti ávvudallá,</verse>
          <verse number="23" valla lahtasijnám vuojnáv ietjá lágav rijddalime lága vuosstáj mij muv mielan le, ja giddi muv sutto lága vuolláj, mij muv lahtasijn le.</verse>
          <verse number="24" Mån vájván almasj! Guhti dát jábmema rubmahis muv tjoavddá?</verse>
          <verse number="25" Jubmelij lehkus gijtto Jesus Kristusa, mijá härrá baktu! Mån de iesj Jubmela lágav mielanam dievnastav, valla sutto lágav oattjenam.</verse>
        </section>
      </chapter>
      <chapter title="8. kap." 
        <section title="Vuojŋŋanisán iellet" 
          <verse number="1" Gudi li Kristus Jesusin, älle dasti makkirik duobmo vuolen,</verse>
          <verse number="2" dajna gå Vuojŋŋanisá láhka mij iellemav Kristus Jesusin vaddá, le muv sutto ja jábmema lágas tjoavddám.</verse>
          <verse number="3" Majt láhka ittjij máhte dåjmadit, dajna gå oattje diehti lij fámodibmen, dagáj Jubmel gå Bárnes suttulasj almatja vuogen sutto diehti rájaj suttov duobbmitjit, mij lij oattjen,</verse>
          <verse number="4" vaj rievtesferdukvuohta mav láhka rávkká mijáj lunna ålliduvvá, gudi ep oattje milta vájalda, ájnat Vuojŋŋanisá.</verse>
          <verse number="5" Gudi li oattjálattja, tjuovvu gåsi oadtje doalvvu, valla gudi li vuojŋŋalattja tjuovvu gåsi Vuojŋŋanis doalvvu.</verse>
          <verse number="6" Oattje hállo jábmemij doalvvu, valla Vuojŋŋanisá hállo iellemij ja ráfáj doalvvu.</verse>
          <verse number="7" Oattje hállo le vasjulasjvuohta Jubmela vuosstáj, dajna gå ij Jubmela lágav tjuovo, ij ga tjuovvot máhte.</verse>
          <verse number="8" Gudi oattje miela milta viessu, e vuohkasit Jubmela åvdån vieso.</verse>
          <verse number="9" Valla dij ehpit oattje milta vieso, ájnat Vuojŋŋanisá, gå Vuojŋŋanis le diján. Gejn ij le Kristusa Vuojŋŋanis e sunji gullu.</verse>
          <verse number="10" Jus Kristus le dijá vájmojn iellemin, de gal rumáj le sutto diehti jábmám, valla Vuojŋŋanis iellemav vaddá dajna gå rievtesferduga lihpit.</verse>
          <verse number="11" Jus Vuojŋŋanis mij sujsta boahtá, guhti Kristusav jábbmegij lussta tjuottjeldahtij, le dijájn, de galggá sån guhti Kristusav jábbmegij lussta tjuottjeldahtij aj dijá jábbmelasj rubmahav iellen dahkat Vuojŋŋanisá baktu, mij dijájn le.</verse>
        </section>
        <section title="Herlukvuohta mij Jubmela mánájda vatteduvvá" 
          <verse number="12" Vielja, ep le de oadtjáj vielggen, vaj dan milta dárbahip iellet.</verse>
          <verse number="13" Jus oattje milta iellebihtit de jábmebihtit, valla jus Vuojŋŋanisájn rubmaha dagojt jábmedihpit, de bessabihtit iellet.</verse>
          <verse number="14" Gájka gudi Jubmela Vuojŋŋanisás oatsoduvvi li Jubmela máná.</verse>
          <verse number="15" Dij ehpit le oarjjevuoda vuojŋŋanisáv oadtjum, vaj lulujda vas ballagoahtet, ájnat lihpit Vuojŋŋanisáv oadtjum, mij mánáj riektáv vaddá vaj bessap tjuorvvot: “Abba! Áhttjám!”</verse>
          <verse number="16" Vuojŋŋanis iesj mijá vuojŋŋanisájn duodas mijáv Jubmela mánnán.</verse>
          <verse number="17" Jus lip máná, de lip aj árbulattja, Jubmela árbulattja ja árbulattja aktan Kristusijn, jus sujna gierddap vaj mij aj sujna herlugin dagáduvvap.</verse>
          <verse number="18" Diedáv mijá dálásj gierddam ij le mige gå herlukvuodav ájádallap, mij akti midjij bigoduvvá ja masi oasálattjan sjaddap.</verse>
          <verse number="19" Sjivnnjádus ham vuorddemijn vuorddá Jubmela mánájt bihkusit.</verse>
          <verse number="20" Gájkka sjivnnjádus le dåssjånime vuolláj biejaduvvam, ij ietjas sidoda milta, ájnat suv sidoda milta guhti dav le dahkam, valla dajna dårvujn</verse>
          <verse number="21" vaj sjivnnjádus aj dåssjånime oarjjevuodas tjoavdádallá ja jåvsåt dan friddjavuohtaj, mav Jubmela máná herlukvuodan oadtju.</verse>
          <verse number="22" Diehtep åbbå sjivnnjádus gitta dán biejve rádjáj sjuohkadallá ja gierddá degu riegádahtte.</verse>
          <verse number="23" Ij dåssjå sjivnnjádus, ájnat mij aj gudi lip Vuojŋŋanisáv vuostasj sjaddon oadtjum, sjuohkadallap ja vuordatjip dasik Jubmela mánnán ållåsit sjaddap ja mijá rumáj friddjavuohtaj bässá.</verse>
          <verse number="24" Dårvon lip gádjusam. Valla dårvvo mij le juo ålliduvvam, ij le dasti dårvvo. Gåktu dårvustallá dasi majt juo vuojnná?</verse>
          <verse number="25" Valla jus dårvustallap dasi majt ep vuojne, de gierddisvuodajn dav vuordatjip.</verse>
          <verse number="26" Nåv aj Vuojŋŋanis midjij viehkken mijá sjiebtjesvuodan boahtá, dajna gå ep diede gåktu lulujma råhkådallat, valla Vuojŋŋanis iesj mijá åvdås sárnnomahtes sjuohkkanisáj råhkådallá.</verse>
          <verse number="27" Ja Jubmel guhti vájmojt guoradallá, diehtá majt Vuojŋŋanis hálijt, dajna gå Vuojŋŋanis ájllisij åvdås Jubmela sidoda milta råhkådallá.</verse>
        </section>
        <section title="Jubmela gieresvuohta Kristus Jesusin" 
          <verse number="28" Diehtep buoremusá guovlluj gájkka jårggåluvvá sidjij gudi Jubmelav iehttsi, gejt sån ájggomusás milta le gåhttjum,</verse>
          <verse number="29" dajna gå sijáv gejt åvdutjis le tjuolldám, le aj åvdutjis mierredam Bárnes gåvå milta hábbmit, vaj luluj vuostasjriegádiddjen moatte vieljatjij gaskan.</verse>
          <verse number="30" Gejt åvdutjis le válljim, le aj gåhttjum. Gejt le gåhttjum, le aj rievtesferdugin sárnnum, ja gejt le rievtesferdugin sárnnum, le aj herlugahttám.</verse>
          <verse number="31" Majt dasi javllap? Jus Jubmel le mijá bielen, guhti le de mijá vuosstáj?</verse>
          <verse number="32" Ij gus de gájkka iehtjádav aj midjij aktan sujna vatte, sån guhti ittjij Bárnes árjo ájnat mijáj gájkaj diehti suv värrodij?</verse>
          <verse number="33" Guhtis máhttá sijáv guoddalit, gejt Jubmel le tjuolldám? Jubmel le sijáv rievtesferdugin sárnnum,</verse>
          <verse number="34" ja guhtis de máhttá duobbmit? Kristus ham jámij ja tjuodtjelij ja Jubmela oalges bielen tjåhkkåj ja mijá åvdås råhkådallá.</verse>
          <verse number="35" Guhtis dal mijáv Kristusa gieresvuodas sierat? Nieda, goavgge, doarrádallam, nielgge, rihtsovuohta, hiede jali svierdde gus?</verse>
          <verse number="36" Gåktu tjáleduvvam le: Duv diehti gätjo biejvev jábmema vájvijt gierddap, njuovvamsávttsan aneduvvap.</verse>
          <verse number="37" Valla gájkka daj gähttjalimijn vuojttep suv baktu guhti mijáv ähttsá.</verse>
          <verse number="38" Visses lev, ij jábmem ij ga iellem, e ieŋŋgila e ga ietjá fámo, e ga ma dálla li jali ma båhti,</verse>
          <verse number="39" jali mige fámojt baddjen jali tjiegŋalisán jali mige ietjá, mijáv sierada Jubmela gieresvuodas Kristus Jesusin, mijá Härrán.</verse>
        </section>
      </chapter>
      <chapter title="9. kap." 
        <section title="Israel ja Jubmela jáhto" 
          <verse number="1" Sáddnáv mån Kristusin hålav, iv gielesta, ja muv oamedåbddo dav ájlis Vuojŋŋanisán duodas.</verse>
          <verse number="2" Mujna le stuorra surggo ja muv vájmmo aktelasj vájvástuvvá.</verse>
          <verse number="3" Sávvat luluv iehtjam garroduvvat ja Kristusis sieraduvvat, jus luluj muv vieljajda ja berrahijda ávkken.</verse>
          <verse number="4" Sij li ham israelaga ja sidjij mánáj riektá gulluji, Jubmela herlukvuohta ja lihto, láhka, jubmeldievnastus ja jáhto.</verse>
          <verse number="5" Sidjij ájttega gulluji gejs Kristus le almatjin boahtám, guhti le Jubmel gájka badjel, ihkeven ájggáj hieveduvvam, amen.</verse>
          <verse number="6" Iv javla Jubmela báhko le gåktuk boasstot, dajna gå Israel ij le gájkka israelaga,</verse>
          <verse number="7" älle ga gájka Abrahama máttos Abrahama máná. Náv le tjáleduvvam:</verse>
        </section>
        <section title="Isaka baktu dunji gierragijt vattáv." 
          <verse number="8" Dat merkaj: ij aktak luondo bieles Jubmela mánnán lågåduvá, ájnat jáhto máná suv gierragin lågåduvvi.</verse>
          <verse number="9" Dajna gå dát lij jáhtto: Boahtte jage dán ájge duv lusi boadáv, ja dalloj</verse>
        </section>
        <section title="Saran le bárnne." 
          <verse number="10" Dahtak jáhtto lij aj Rebekkaj, guhti guokta bárne avtajn ålmmåjn oattjoj, mijá ájttegijn Isakijn.</verse>
          <verse number="11" Åvddåla gå riegádijga, ja åvddåla gå ájn ejga lim makkirik buorijt jalik bahájt dahkam, galgaj Jubmela ájggomus ja tjuolldem nanniduvvat.</verse>
          <verse number="12" Ja dát tjuolldem ij lim dagoj diehti ájnat Jubmela gåhttjoma diehti. Juo dalloj Rebekkaj javladuváj: Vuorrasabbo galggá nuorabuv dievnastit.</verse>
          <verse number="13" Nåv le ham aj tjáleduvvam: Jakobav iehttsiv, valla Esauav vasjodiv.</verse>
          <verse number="14" Majt dasi javllap? Le gus Jubmel rievtugahtes? Ij luoddnok.</verse>
          <verse number="15" Sån ham Mosesij javllá: Ármov vuosedav sunji gesi vuosedav, ja ármmogisvuodav sunji gev ármmálastáv.</verse>
          <verse number="16" Ij le gatjálvis dassta majt almasj sihtá jalik viggá, ájnat Jubmela ármmogisvuodas.</verse>
          <verse number="17" Tjáluk ham faraoj javllá: Duv lev tjuottjeldahttám iehtjam fámov dan baktu vuosedittjat ja muv namáv väráldav miehtáj sárnoduvátjit.</verse>
          <verse number="18" Nåv sån ármmogisvuodav vuoset gesi sihtá, ja garrastuhttá gev sihtá.</verse>
        </section>
        <section title="Jubmel tjuolldá gev sihtá" 
          <verse number="19" De soames javllá: Manen de dálla mijáv lájttá? Ij ham aktak máhte suv sidodav vuosstálasstet.</verse>
          <verse number="20" Valla guhti le dån vájván almasj guhti Jubmelijn duosta rijddalit? Máhttá gus dat mij le dagáduvvam javllat sunji guhti le dahkam: Manen muv dakkirin dahki?</verse>
          <verse number="21" Ij gus rájrrelihttedahkke máhte dahkat majt iesj sihtá, dahtak ábnnasis nuppev härvvalihtten ja nuppev vas adnolihtten.</verse>
          <verse number="22" Ja nåv le aj Jubmel dahkam gå sidáj moares vuosedit ja fámos bigodit. Stuorra gierddisvuodajn vuorkki dajt lihtijt, majt moarestis lij tsuovkkima diehti dahkam.</verse>
          <verse number="23" Suv sidot lij má herlukvuodas boanndudagáv daj lihtij bigodit, majt sån ármmogisvuodajnis le herlukvuohtaj gárvedam.</verse>
          <verse number="24" Dakkirin le mijáv aj gåhttjum, lehkup dal juvdá jali hiedniga.</verse>
          <verse number="25" Nåv gåktu Hosea girjen javllá: Iehtjam álmmugin gåhtjudav álmmugav mij ij le muv, ja iehtjam iehttselissan gåhtjudav suv gev ittjiv iehtse.</verse>
          <verse number="26" Ja dan bájken gånnå sidjij javladuváj: Dij ehpit le muv álmmuk, danna sij ielle Jubmela mánnán gåhtjoduvvi.</verse>
          <verse number="27" Ja Jesaja Israela birra tjuorvvu: Vájku Israela máná li lågodime degu mera sáttoj, de dåssjå bátsidis gádjus,</verse>
          <verse number="28" dajna gå Härrá bágos ednamin háhppelit ållidahttá.</verse>
          <verse number="29" Gåktu Jesaja åvddål le javllam: Jus Härrá Sebaot ij lulu midjij gierragijt guodet, de lulujma degu Sodom, Gomorra lágátjin de lulujma.</verse>
          <verse number="30" Majt dasi javllap? Javllap hiedniga gudi ettjin rievtesferdukvuodav ritjá, li rievtesferdukvuodav oadtjum, dakkir rievtesferdukvuodav mij jáhkos boahtá.</verse>
          <verse number="31" Israel guhti lágav åtsåj, mij rievtesferdukvuohtaj doalvvu, ittjij gis dan láhkaj jåvsåda.</verse>
          <verse number="32" Manen ittjij? Dan diehti gå ettjin jáhkkuj åskelda, ájnat dagojda. Jårrålimgärggáj jårrin,</verse>
          <verse number="33" nåv gåktu tjáleduvvam le: Gehtja, Sionij jårrålimgiergev biejav, bávtev man näjgga jårrål. Valla guhti sunji jáhkká ij hehpana.</verse>
        </section>
      </chapter>
      <chapter title="10. kap." 
        <section title="Juvdá ja rievtesferdukvuohta" 
          <verse number="1" Vielja, ålles vájmos sávadav ja Jubmelij råhkålav sijáv gádjusit,</verse>
          <verse number="2" dajna gå duodastit máhtáv; siján le sávres jáhkko Jubmelij, valla rievtes dádjadus vádnun.</verse>
          <verse number="3" Jubmela rievtesferdukvuodav e dåbdå, ájnat allasisá rievtesferdukvuodav viggi ásadit, ja dan diehti älle Jubmela rievtesferdukvuoda vuolláj sådjåm.</verse>
          <verse number="4" Kristus le lága ållididdje, rievtesferdukvuohtan gájkajda gudi jáhkki.</verse>
          <verse number="5" Moses tjállá rievtesferdukvuoda birra mav láhka vaddá: Almasj guhti lága milta viessu, galggá dan baktu iellet .</verse>
          <verse number="6" Valla rievtesferdukvuohta mij jáhkos boahtá javllá: Ale vájmonat ájádalá: Guhti almmáj vuolggá? - Kristusav vuolus viettjatjit -</verse>
          <verse number="7" jali: Guhti tjiegŋalissaj tjágŋá? - Kristusav jábbmegij lussta viettjatjit -.</verse>
          <verse number="8" Valla majt javllá? Báhko le duv lahka, duv njálmen ja duv vájmon - jáhko báhko, mav sárnnedip.</verse>
          <verse number="9" Jus njálmijnat dåbdåsta Jesusav Härrán, ja vájmonat jáhká Jubmelav suv jábbmegij lussta tjuottjeldahttám, de gádjusa.</verse>
          <verse number="10" Vájmo jáhkko rievtesferdukvuohtaj doalvvu, ja njálme dåbdåstus gádjusibmáj.</verse>
          <verse number="11" Tjáluk javllá: Ij aktak hehpana guhti sunji jáhkká.</verse>
          <verse number="12" Ij le makkirik sieradus juvdáj ja grehkaj gaskan. Gájkajn le avtagasj härrá, ja boanndudagástis gájkajda vaddá, gudi sunji råhkåli.</verse>
          <verse number="13" Juohkkahasj gádjus guhti Härrá namáv råhkål.</verse>
        </section>
        <section title="Ällim gájka evangeliumij gullogisá" 
          <verse number="14" Valla gåktus sunji råhkålit, gesi e jáhke? Gåktus sunji jáhkket, gen birra älle gullam? Ja gåktus gullat, gå aktak ij sárnneda?</verse>
          <verse number="15" Gåktus luluj sárnnedit gå ij le rájaduvvam? Tjáleduvvam le: Man vuohkasin sijá lávke gulluji, gudi buorre ságajt bukti!</verse>
          <verse number="16" Valla ällim gájka evangeliumij gullogisá. Jesaja javllá: Härrá, guhtis mijá sárnnáj jáhkij?</verse>
          <verse number="17" Jáhkko de sárnes boahtá ja sárnne Kristusa bágos.</verse>
          <verse number="18" Gatjádav de: Älle gus gullam? Gullam li galla: Sijá jiedna ednamav miehtáj gulluj ja sijá báhko gitta värálda gähtjáj.</verse>
          <verse number="19" Gatjádav de vas: Ittjij gus Israel dádjada? Ittjij. Moses juo javllá: Udnodisvuodav båvtåv álmmuga vuosstáj, mij ij le álmmuk, jiermedis álmmuga vuosstáj moarev båvtåv.</verse>
          <verse number="20" Ja Jesaja javllá ájn vil tjielggasappot: Gudi ettjin muv åtså, muv gávnnin, ja bihkusiv sidjij, gudi ettjin mujsta berusta.</verse>
          <verse number="21" Valla Israela birra javllá: Gätjo biejvev giedajdam gullogahtes ja vuosstehágugis álmmugij gálgodiv.</verse>
        </section>
      </chapter>
      <chapter title="11. kap." 
        <section title="Jubmel ij le álmmugis häjttám" 
          <verse number="1" Gatjádav de:Legus Jubmel álmmugis häjttám? Ij luoddnok! Iesj ham lev israelak, Abrahama máttos ja Benjamina gierragijs.</verse>
          <verse number="2" Jubmel ij le álmmugis häjttám, mav ájgenis tjuoldij. Ehpit gus diede majt tjáluk Elia birra javllá, gå Jubmela åvdån Israelav guoddal:</verse>
          <verse number="3" Härrá, duv profehtajt li gåddålam ja duv álltárijt gajkudam. Aktu lev báhtsám ja dálla hekkav mujsta rávkki.</verse>
          <verse number="4" Valla majt Jubmel sunji vásstedij? Allasim lev gietjavtuvsán ålmmå guodám, gudi älle buolvajdisá Baala åvdån såjådam.</verse>
          <verse number="5" Mijá ájge li aj bátsidisá, majt Jubmel le ármostis tjuolldám.</verse>
          <verse number="6" Valla jus le ármos de ij le buorre dagoj diehti. Ietján ham ármmo ij le dasti ármmo.</verse>
          <verse number="7" Na gåktu de? Israel ittjij åmasta majt ratjáj, valla gudi li tjuoldeduvvam li galla åmastam. Iehtjáda li garrastuvvam</verse>
          <verse number="8" nåv gåktu tjáleduvvam le: Jubmel le sidjij huolodisvuoda vuojŋŋanisáv vaddám, tjalmijt ma e vuojne ja bieljijt ma e gulá, gitta dán biejve rádjáj.</verse>
          <verse number="9" Ja David javllá: Sjaddus sijá bievdde sidjij giellan ja sádimin, ja jårrålimgierggen ja sidjij haddon.</verse>
          <verse number="10" Sjevnjudahttus sijá tjalmijt vaj e vuojne, ja såjådahttus ihkát sijá tjavelgijt.</verse>
          <verse number="11" Gatjádav de: Jårrin gus dan diehti vaj lulun gahttjat? Ettjin luoddnok! Valla dajna gå gahttjin de gádjusibme hiednigijda bådij, ja nåv de juvdájt udnodisvuohtaj hasodin.</verse>
          <verse number="12" Jus dal sijá gahttjam väráldij boanndudahkan, ja sijá vuojtádallam hiednigijda boanndudahkan sjattaj, man stuorre de boanndudahka, gå sijá låhko dievvá?</verse>
          <verse number="13" Valla didjij hiednigijda javlav: Gå lev hiednigij apostel de iehtjam dievnastusáv alla árvvon anáv,</verse>
          <verse number="14" vaj soajtáv álmmuk guojmijam udnodisvuodav båktet ja dan láhkáj muhtemijt sijás gájov.</verse>
          <verse number="15" Väráldij såbadussan sjattaj gå hiejteduvvin. Ij gus de ármo oasálasjvuohta vas iellemav jábbmegijda buvte?</verse>
          <verse number="16" Jus vuostasj lájbbe le ájlis, de ålles dájgge le ájlis. Jus ruohtsas le ájlis, de aj oavse li ájllisa.</verse>
        </section>
        <section title="Olijvvamuorra ja dan oavse" 
          <verse number="17" Juska vil muhtem oavse li dal doaddjum ja dån guhti le miehttseolijvvamuoras váldeduvvam, le dal åvsij gasskaj sjattatjit biejaduvvam ja besa dal ruohttsasa állusav njammat,</verse>
          <verse number="18" ale de ietjat bárebun ietjá åvsijs ane. Jus nåv ájádalá de mujte i ruohttsasav guotte, ájnat ruohtsas duv guoddá.</verse>
          <verse number="19" De soajtá javllat: Oavse doajeduvvin vaj mån luluv sjattatjit biejaduvvat.</verse>
          <verse number="20" Duohta, doajeduvvin dan diehti gå ettjin jáhke, ja dån biso gå jáhká. Ale mihástalá ájnat vieso jubmelbalulasjvuodan,</verse>
          <verse number="21" dajna gå Jubmel ittjij luondulasj åvsijt árjo, de ij ga duv árjo.</verse>
          <verse number="22" Vuojná Jubmel le buorre, valla sujna le aj moarre: Moarre sijá vuoksjuj gudi li gahttjam, valla buorre duv vuoksjuj jus suv buorrevuodan biso; ietján dån aj tjuohpaduvá.</verse>
          <verse number="23" Valla duo ietjá oavse aj sjattatji muorraj biejaduvvat, jus vádnajáhkos jårgijdi. Jubmelin le fábmo dajt vas sjattatjit biedjat.</verse>
          <verse number="24" Gå dån miehttseolijvvamuoras tjuohpaduvvi, masi luondo milta gulluji, ja luondo vuosstáj sjaddadimolijvvamuorraj sjattatjit biejaduvvi, ij lim gus de álkkep oalle åvsijt ietjasa muorraj sjattatjit biedjat?</verse>
        </section>
        <section title="Israel vijmak gádjus" 
          <verse number="25" Vielja, sidáv dáv tjiegosvuodav didjij diededit vaj ehpit ietjada vijssásin ane. Oasse Israelas le garrastuvvam, dasik hiednigij låhko dievvá.</verse>
          <verse number="26" Ja de ålles Israel gádjus, gåktu tjáleduvvam le: Sionis gádjusibme boahtá ja gájkka suttov Jakobis dåssjit.</verse>
          <verse number="27" Ja dát le muv lihtto sijájn, gå sijá suttojt gádodav.</verse>
          <verse number="28" Mij evangeliumij guosská de sij li dijá diehti Jubmela vasjulattja. Valla tjuolldema hárráj li ájttegij diehti suv iehttselisá.</verse>
          <verse number="29" Jubmel ij ietjas ármovattáldagáv ja tjuolldemav sáŋarda.</verse>
          <verse number="30" Åvdebut lijda Jubmelij gullogahttá, valla sijá gullogahtesvuoda diehti le Jubmel dijáv ármmálasstám.</verse>
          <verse number="31" Nåv sij aj lidjin gullogahttá, valla ármmogisvuoda baktu mav oattjojda, oadtju sij aj ármmogisvuodav.</verse>
          <verse number="32" Jubmel ham gájkajt biejaj gullogahtesvuoda vuolláj vaj bässá ármmogisvuodav gájkajda vuosedit.</verse>
          <verse number="33" Man tjiegŋal le Jubmela boanndudahka, vijsesvuohta ja diehto! Aktak ij ihkenis suv märrádusájt jalik suv gäjnojt guoradallat máhte.</verse>
          <verse number="34" Guhtis Härrá ájádusájt dåbddå, guhti le sunji rádevadden?</verse>
          <verse number="35" Guhtis le sunji majdik vaddám massta viertti mákset?</verse>
          <verse number="36" Sujsta ja suv baktu ja sunji li gájkka oame. Sunji lehkus guddne ihkeven ájggáj, amen.</verse>
        </section>
      </chapter>
      <chapter title="12. kap." 
        <section title="Vuojŋŋalasj jubmeldievnastus" 
          <verse number="1" Vielja, Jubmela ármmogisvuoda baktu vágodav dijáv ietjada rubmahijt ielle ja ájlis värron ásadit, Jubmelij vuohkasin. Nåv lehkus dijá vuojŋŋalasj jubmeldievnastus.</verse>
          <verse number="2" Ja allit dán värálda milta dåmada, ájnat ietjájduvvit gå dijá miella ådåstuvvá vaj dádjadihpit mij le Jubmela sidot: mij le buorre, sunji vuohkasin, ja ålles.</verse>
        </section>
        <section title="Rumáj ja lahtasa" 
          <verse number="3" Gájkajda didjij javlav dan ármo baktu mij munji le vatteduvvam: Allit ietjada stuorábun ájádalá, ájnat ájádallit gåktu beras lulujda, jiermmálattjat, juohkkahasj dan jáhko milta mav Jubmel le vaddám.</verse>
          <verse number="4" Avta rubmahin li moadda lahtasa, ja juohkka lahtasin ietjanis doajmma,</verse>
          <verse number="5" nåv lip de, vájku lip moattes, akta ájnna rumáj Kristusin, valla ájnegattjat lip lahtasa guhtik guojmmásimme ávkken.</verse>
          <verse number="6" Miján li moattelágásj vaddása dan ármo milta mav Jubmel le juohkkahattjaj vaddám. Sujna gänna li profehtak vaddása adnus dav jáhkos milta,</verse>
          <verse number="7" sujna gänna le dievnastus dåmajdus dievnastusáv. Guhti le åhpadiddje dåmajdus åhpadimev.</verse>
          <verse number="8" Guhti jaskat ja vágot dåjmadus jaskadusáv ja vágodusáv, guhti gieresvuoda vattáldagájt juogat dahkus dav liekkogis vájmos, guhti le tjuottjodiddje dahkus dav sávret, guhti ármmogisvuodav vuoset dahkus dav ávujn.</verse>
          <verse number="9" Lehkut gieresvuodan duodalattjan, vastalussjit baháv ja anodihtit dav mij le buorre.</verse>
          <verse number="10" Iehttsit guhtik guojmáda vájmostihtte degu vieljatja, guddnedihtit guhtik guojmáda.</verse>
          <verse number="11" Allit gievda ja njoatso, bissut hárdesvuodan. Dievnastihtit Härráv.</verse>
          <verse number="12" Ávvudallit dårvon, lehkut gártjesvuodan gierddisin ja råhkådallit sávret.</verse>
          <verse number="13" Huksit ja viehkedihtit ájllisijt gå dárbahi, guossodihtit gájkajt.</verse>
          <verse number="14" Buorissjivnnjedihtit sijáv gudi dijáv doarrádalli, buorissjivnnjedihtit, allit garroda.</verse>
          <verse number="15" Ávvudallit sijájn gudi li ávon, ja tjierrut sijájn gudi li tjierromin.</verse>
          <verse number="16" Viessut semasvuodan, allit ritjá dan maŋŋáj mij le allagin, ájnat bissut vuollegisvuodan. Allit ietjada vijssásin ane.</verse>
          <verse number="17" Allit baháv bahájn mávseda. Dahkit dav mij le duolla gájkaj hárráj.</verse>
          <verse number="18" Guhkás máhttelis ja dijá duogen le, de viessut gájkaj ráfen.</verse>
          <verse number="19" Muv gärrása, allit hadduda, ájnat hattov Jubmela duohkáj guodit, dajna gå tjáleduvvam le: Haddo munji gullu, ja mån mávsedav, javllá Härrá.</verse>
          <verse number="20" Ja tjáleduvvam aj le: Jus duv vasjulasj le nälggomin de vatte sunji bårråt, jus le gåjkkåmin de vatte sunji juhkat. Gå dáv dagá de buolle hilájt suv oajve nali tjoahkki.</verse>
          <verse number="21" Ale baháj vuojtádalá, ájnat baháv buorijn vuojte.</verse>
        </section>
      </chapter>
      <chapter title="13. kap." 
        <section title="Oajvemusájt jegadit" 
          <verse number="1" Juohkkahasj lehkus ietjas oajvemusájda gullogissan. E oajvemusá gávnnu gudi älle Jubmelis. Oajvemusá li Jubmelis biejaduvvam.</verse>
          <verse number="2" Guhti oajvemusájda vuosstálasstá le Jubmela ásadusáv vuosstálasstemin, ja gudi dav dahki oadtju duobmosa.</verse>
          <verse number="3" Oajvemusá älle ballon sidjij gudi buorev dahki, ájnat sidjij gudi baháv dahki. Jus hálijda oajvemusáj gáktuj balo dagi viessot, de dagá dav mij le buorre, ja sij de duv rámmpu.</verse>
          <verse number="4" Oajvemusá li ham Jubmela dievnon dunji ávkken. Valla jus baháv dagá, de oarre ballat. E sij svierdev dåssjåj guotte. Sij li Jubmela dievnastiddje, gudi suv hattov bahádahkkijda ållidahtti.</verse>
          <verse number="5" Dan diehti le dárbbo ietjas vuoledit, ij dåssjå hatto diehti, valla aj oamedåbdo diehti.</verse>
          <verse number="6" Danen ham dij aj värov máksebihtit. Ja oajvemusá li Jubmela dievnára, gå dåmadi dajt gájkka.</verse>
          <verse number="7" Vaddit juohkkahattjaj mij sunji gullu: värov sunji gesi värro gullu, tullav sunji gesi tulla gullu, árvov sunji gesi árvvo gullu, gudnev sunji gesi guddne gullu.</verse>
          <verse number="8" Allit aktasik masstak vielggen sjatta, ietján gå dassta mij gullu guhtik guojmáda gieresvuohtaj. Guhti guojmes ähttsá le lágav ållidam.</verse>
          <verse number="9" Budá: Dån i galga gállasjvuodav doadjet, Dån i galga gåddet, Dån i galga suoládit, Dån i galga usstodit, ja gájkka da budá aktiduvvi dán budán: Dån galga guojmát iehttset nåv gåktu ietjat.</verse>
          <verse number="10" Gänna le gieresvuohta ij bahájt nubbáj dagá. Gieresvuohta le ham lága ållididdje. Ájgge gållå</verse>
          <verse number="11" Diehtebihtit ham makkir ájgge le: Muddo le boahtám gåhttsåt, dajna gå gádjusibme le lagábun dallutjis gå jáhkkegådijma.</verse>
          <verse number="12" Sjuoludime le juo, biejvve mårijt. Guodup de sjievnnjeda dagojt ja tjágŋup tjuovga gárvojda.</verse>
          <verse number="13" Viessup skuornnásin nåv gåktu biejvetjuovggan, ep juhkalisvuodan ja rattukvuodan, ep skiegesvuodan ja nuosskudagán, ep rijdon ja udnodisvuodan.</verse>
          <verse number="14" Valla gárvvunihtit Jesus Kristusij, ja allit rubmahis måråsta vaj usstodime gåhttsåji.</verse>
        </section>
      </chapter>
      <chapter title="14. kap." 
        <section title="Ale vieljat duobbmi" 
          <verse number="1" Huksit suv guhti jáhkon lesj iebtjes ja allit ietjada suv ájádusáj duobmárin bieja.</verse>
          <verse number="2" Muhtemijn le jáhkko bårråt majt hálijt, valla guhti le sjiebtjes bårrå dåssjå ednama sjattojs.</verse>
          <verse number="3" Guhti bårrå ij galga suv álbedit guhti ij bårå. Ij ga sån guhti ij bårå suv duobbmit guhti bårrå. Jubmel ham sujsta mårås.</verse>
          <verse number="4" Guhtis dån guhti iehtjáda dievnárav duobbmi? Jus tjuodtju jali gahttjá, dåssjå suv boanndij gullu. Valla sån ij gahtja, dajna gå Härrán le fábmo suv tjuodtjon anedittjat.</verse>
          <verse number="5" Muhtema adni vissa biejvev ietjá biejvijs ájnnasabbon, iehtjádijda li gájkka biejve avtaájnnasa. Lehkus juohkkahasj jáhkonis nannusin.</verse>
          <verse number="6" Guhti árvvon vissa biejvijt adná, adná dav Härráj guddnen, ja guhti bårrå, dahká dav Härráj guddnen; sån ham Jubmelav gijttá. Daŋga láhkáj, guhti ij bårå, dahká dav Härráj guddnen, ja sån aj Jubmelav gijttá.</verse>
          <verse number="7" Dajna mijás aktak ij ietjas hárráj vieso, ij ga aktak ietjas hárráj jáme.</verse>
          <verse number="8" Jus mij iellep de Härráj iellep, ja jus jábmep de Härráj jábmep. Juogu dal iellep jali jábmep de Härráj gullup.</verse>
          <verse number="9" Dan diehti Kristus jámij ja vas älláj Härrán sidjij gudi li iellemin ja aj sidjij gudi li jábmám.</verse>
          <verse number="10" Gåktus de vieljat máhtá duobbmit? Jali gåktus vieljat máhtá álbedit? Mij ham gájka Jubmela duobbmoståvlå åvddåj galggap,</verse>
          <verse number="11" dajna gå tjáleduvvam le: Nåv duohta gå lev iellemin, javllá Härrá, juohkka buolvva muv åvdån sådjus, ja juohkka njuovtjav Jubmelav hievedus.</verse>
          <verse number="12" Juohkkahasj mijás galggá de lågov Jubmela åvdån dahkat.</verse>
        </section>
        <section title="Huksit sjäbttjásijt" 
          <verse number="13" Allup dan diehti dasti guhtik guojmáma duobbmiju. Gåhtsit ienni vaj ehpit vieljajdihtte gåktuk jårrålahte.</verse>
          <verse number="14" Diedáv ja Härrá Jesusin lev visses ij mige le ietjastis bádes. Valla jus le juoga soabmása mielas bádes, de sunji le bádes.</verse>
          <verse number="15" Jus vielljat duv bårrusa diehti hådjån, de ille dasti gieresvuoda milta iellemin. Ale biebmut dibde jáhkov sujsta dåssjidit gen åvdås Kristus jámij.</verse>
          <verse number="16" Allit dibde buorijt bilkkeduvvat, majt lihpit oadtjum.</verse>
          <verse number="17" Jubmela rijkka ham ij le bårråmus ij ga juhkamus, valla rievtesferdukvuohta, ráfe ja ávvo ájlis Vuojŋŋanisán.</verse>
          <verse number="18" Guhti Kristusav dajna vuogijn dievnas le Jubmelij vuogas ja almatjijs májnov oadtju.</verse>
          <verse number="19" Barggup de nåv vaj ráfen ja aktisasjvuodan bissop.</verse>
          <verse number="20" Allup Jubmela dagov bårråmusá diehti dåssjidu. Gájkka le galla rájnas, valla ij le duolla bårråt jus oamedåbdov báktji.</verse>
          <verse number="21" Dan diehti le duolla vuornnot biergov bårråmis ja vijnav juhkamis jali ietjá ássjijs ma vieljat gahttjamij doalvvu.</verse>
          <verse number="22" Lehkus dunnu Jubmela gaskan, mav iesj dán hárráj jáhká. Sálugin guhti ietjas ij duobbmi gå dahká majt vuohkasin adná.</verse>
          <verse number="23" Valla guhti guoktáladdá gå bårrå, le duobbmidallam, dajna gå ij jáhkon dáv dagá. Gájkka mij ij le jáhkos le suddo.</verse>
        </section>
      </chapter>
      <chapter title="15. kap." 
        <verse number="1" Mij gievra lip vielggen sjäbttjásij sjiebtjesvuodajt guottadit, ja ep dåssjå iehtjama ávkev åhtsåt.</verse>
        <verse number="2" Juohkkahasj mijás guojmes mujttis ja dahkis mij sunji le buorren, ja mij suv gievrrot.</verse>
        <verse number="3" Kristus ham ittjij ietjas buorev ájádalá, valla gåktu tjáleduvvam le: Duv bilkke- diddje bilkkádusá muv nali gahttjin.</verse>
        <verse number="4" Gájkka mij åvddåla le tjáleduvvam, le midjij åhpadussan vatteduvvam, vaj gierddisvuodajn ja dajna jaskadusájn mav tjáluk vaddá lulujma dårvon bissot.</verse>
        <verse number="5" Bádjus Jubmel, guhti gierddisvuodav ja jaskadusáv vaddá, dijáv semasvuodan viessot Jesus Kristusa sidoda milta,</verse>
        <verse number="6" vaj gájka avtajn njálmijn Jubmelav hievedihpit, mijá härráv, Jesus Kristusa Áhtjev.</verse>
        <verse number="7" Duosstut guhtik guojmáda, nåv gåktu Kristus mijáv duostoj, Jubmelij guddnen.</verse>
        <verse number="8" Didjij javlav: Kristus birratjuohpaduvvamij dievnárin sjattaj vuosedittjat majt Jubmel sárnnu le duohta ja jáhtojt duodastittjat majt ájttegijda vattij.</verse>
        <verse number="9" Hiedniga li aj Jubmelav suv ármmogisvuoda diehti hievedam, nåv gåktu tjáleduvvam le: Dan diehti hiednigij gaskan duv rámpov ja duv namáv hievedav.</verse>
        <verse number="10" Ja lassen tjáleduvvam le: Ávvudallit hiedniga aktan suv álmmugijn.</verse>
        <verse number="11" Ja ájn vil: Májnnut Härráv, gájkka hiedniga, gájkka álmmuk hievedihtit suv.</verse>
        <verse number="12" Ja Jesaja javllá: Sån guhti le Jisjaja ruohttsasis tjuodtjel hiednigij ráddijiddjen. Sunji galggi hiedniga dårvustallat.</verse>
        <verse number="13" Vaddus dårvo Jubmel jáhkon didjij ålles ávov ja ráfev, vaj luluj dårvvo didjij lassánit ájlis Vuojŋŋanisá fámujn.</verse>
        <section title="Hiednigij apostel" 
          <verse number="14" Vielja, vissásit diedáv buorrevuodas ja ålles diedos lihpit dievva majna aj máhttebihtit guhtik guojmáda oajvvadit.</verse>
          <verse number="15" Didjij lev muhtem ássjev duodalattjat mujttádahttema diehti tjállám, ármo baktu majt Jubmel le munji vaddám</verse>
          <verse number="16" gå hiednigij lusi muv rájaj Kristus Jesusa tiempelhärrán ja ájlis dievnastusán Jubmela evangeliumav sárnnedittjat. Náv de hiedniga sunji vuogas värron ájlis Vuojŋŋanisá ájlistuhttema baktu sjaddi.</verse>
          <verse number="17" Kristus Jesusin le muv rámmpo Jubmelav dievnastattijn.</verse>
          <verse number="18" Iv duosta iehtjádis sárnnedit, gå mav Kristus le dåjmadam muv baktu, mij le hiednigijt gullogisvuohtaj doalvvum, bágoj ja dagoj baktu,</verse>
          <verse number="19" merkaj ja oavdoj baktu, ja Vuojŋŋanisá fámo baktu. Nåv lev Kristusa evangeliumav gájkka hiednigijda sárnnedam Jerusalema rájes gitta Illyria rádjáj.</verse>
          <verse number="20" Muv ájggomus lij agev evangeliumav sárnnedit gånnå Kristusa namma ij lim dåbdos, vaj bargum iv lulu tsieggit dan vuodo nali mav iehtjáda li biedjam,</verse>
          <verse number="21" nåv gåktu tjáleduvvam le: Gudi älle diedov suv birra oadtjum, vuojnni, ja gudi älle gullam, dádjadi.</verse>
        </section>
        <section title="Paulusa guossidibme" 
          <verse number="22" Dát oares lev báles bálláj árrum dijá lusi boahtemis.</verse>
          <verse number="23" Valla dálla lev dal bargum dájn guovlojn ållidam, ja gå lev måttijt jagijt hálijdam dijá lusi boahtet,</verse>
          <verse number="24" de boadáv gå Spaniaj lev vuolggemin. Dåhku manádijn doajvov bessat dijájn gávnadit ja aj dijás viehkev dán mannuj oadtjot, gå vuostak lev oanegis ájgev bessam dijá siegen ávvudallat.</verse>
          <verse number="25" Valla dálla lev Jerusalemij vuolggemin ájllisijt dåppe dievnastittjat,</verse>
          <verse number="26" dajna gå Makedonia ja Akaia tjoaggulvisá li mierredam vattáldagáv Jerusalema tjoaggulvisá häjojda tjoahkkit.</verse>
          <verse number="27" Ietja sij dáv mierredin; vielggen ham sidjij li. Velgulattja li sijáv rubbmelasj buorijn viehkedit, gå ietja li sijá vuojŋŋalasj buores oasev oadtjum.</verse>
          <verse number="28" Gå dav lev sidjij buktám mij le tjoahkkiduvvam, de ájgov Spaniaj vuolgget ja dan manon dijá lunna ganugit.</verse>
          <verse number="29" Ja diedáv gå dijá lusi boadáv, de mujna le Kristusa valjes buorissjivnnjádus maŋen.</verse>
          <verse number="30" Vielja, ávttjiv dijáv Härrá Jesus Kristusa diehti ja dan rievtesferdukvuoda diehti mav Vuojŋŋanis vaddá: Oajbbut mujna ja råhkålihtit Jubmelij muv åvdås.</verse>
          <verse number="31" Råhkålihtit vaj luluv Judea jáhkodimij giedajs gádjusit, ja vaj viehkkedoarjja mav Jerusalemij doalvov luluj ájllisijs buorren duostoduvvat.</verse>
          <verse number="32" De luluv, jus Jubmel sihtá, dijá lusi ávos boahtet, ja dijá lunna vuojŋadallat.</verse>
          <verse number="33" Ráfe Jubmel lehkus dijájn gájkajn. Amen.</verse>
        </section>
      </chapter>
      <chapter title="16. kap." 
        <section title="Varrudagá" 
          <verse number="1" Åskudallit mijá oabbáj Foibej, guhti le dievnastiddje Kenkreaia tjoaggulvisán.</verse>
          <verse number="2" Duosstut suv Härrá namán, nåv gåktu le ájllisijda vuohkasin. Vaddit sunji viehkev mav dárbaj, dajna gå sån iesj le moaddásijda viehkken årrum, munji aj.</verse>
          <verse number="3" Sárnnut varrudagájt Priskaj ja Akvilaj, barggoguojmijdisám Kristus Jesusin,</verse>
          <verse number="4" gudi ejga hekkas balá muv gádjomis. Iv dåssjå mån, ájnat gájkka hiednikristagisáj tjoaggulvisá sunnuv gijtti.</verse>
          <verse number="5" Sárnnut aj varrudagájt tjoaggulvissaj, mij sunnu viessuj tjåhkan. Sárnnut varrudagájt Epainetosij, muv gärrásij, guhti le Asia vuostasj sjaddo Kristusij.</verse>
          <verse number="6" Sárnnut varrudagájt Mariaj, guhti le vissjalit dijá diehti barggam.</verse>
          <verse number="7" Sárnnut varrudagájt Andronikosij ja Juniasij, gudi libá juvdá degu mån ja muv fáŋŋgaguojme. Såj libá åskåldis ålmmå apostelij gaskan, ja ristagissan sjattajga åvddåla muv.</verse>
          <verse number="8" Sárnnut varrudagájt Ampliatusij, muv vielljagärrásij Härrán.</verse>
          <verse number="9" Sárnnut varrudagájt Urbanusij, mijá barggoguojmmáj Kristusa dievnastusán ja Stakysij, muv gärrásij.</verse>
          <verse number="10" Sárnnut varrudagájt Apellesij, guhti Kristusin bisoj gähttjalimijn. Ja varrudahttit gájkajt Aristoboulosa vieson.</verse>
          <verse number="11" Sárnnut varrudagájt Herodionaj, guhti le juvdá degu mån. Sárnnut varrudagájt gájkajda Narkissosa vieson gudi li jáhkkemin.</verse>
          <verse number="12" Sárnnut varrudagájt Tryfainaj ja Tryfosij, gudi libá Härrá dievnastusán. Sárnnut varrudagájt Persisgärrásij, guhti le Härrá dievnastusán ednagav barggam.</verse>
          <verse number="13" Sárnnut varrudagájt Rufusij gev Härrá le válljim, ja äddnásis guhti le aj munji ieddnen årrum.</verse>
          <verse number="14" Sárnnut varrudagájt Asynkritosij, Flegonij, Hermesij, Patrobasaj, Hermasij ja vieljajda sijá siegen.</verse>
          <verse number="15" Sárnnut varrudagájt Filologosij ja Juliaj, Nereusij ja oabbásis Olympasij ja gájkka ájllisijda sijá lunna.</verse>
          <verse number="16" Buorástahttalihtit guhtik guojmáda ájlis tjulástagájn. Gájkka Kristusa tjoaggulvisá didjij varrudagájt sárnnu.</verse>
          <verse number="17" Vágodav dijáv várrit sijás gudi rijddali ja murkesti åhpa vuosstáj, majt åmastam lihpit. Allit sijájn säbrástalá.</verse>
          <verse number="18" Dakkira e Härrá Kristusav dievnasta ájnat ietjasa tjoajvev. Tjáppa bágoj ja bähttogis hålajn avtagärddasattjajt tjáddjidahtti.</verse>
          <verse number="19" Valla gájka li dijá gullogisvuoda birra gullam. Dan diehti ávvudaláv dijá diehti ja sávav lulujda vijssásin buore gáktuj ja baháj vigedibmen.</verse>
          <verse number="20" Ráfe Jubmel tsuovkkijus Sáhtánav dijá juolgij vuolláj. Mijá härrá Jesusa Kristusa ármmo dijáv tjuovvus.</verse>
          <verse number="21" Muv barggoguojmme Timoteos didjij varrudagájt sárnnu, ja aj Lukius, Jason ja Sosipatros, gudi li juvdá degu mån.</verse>
          <verse number="22" Varrudagá aj mujsta Tertiusis, Härrá dievnastiddjes guhti dáv girjev tjálij.</verse>
          <verse number="23" Gaius, guhti le viesos munji ja åbbå tjoaggulvissaj rahpam, sárnnu aj varrudagájt. Erastos, stáda biednikábjje ja mijá viellja Kvartus aj varrudahtteba. [24 Mijá Härrá, Jesus Kristusa, ármmo lehkus diján gájkajn! Amen.]</verse>
        </section>
        <section title="Hievedusbágo" 
          <verse number="25" Sujna gänna le fábmo dijáv gievrrodittjat evangeliumijn mav sárnnedav, ja mij le sárnne Jesus Kristusa birra. – dan tjiegosvuohta le tjiehkusin bissum ihkeven ájge rájes,</verse>
          <verse number="26" valla dálla le bihkusin profehtaj tjállagijn ja ihkeven Jubmela gåhttjoma milta gájkka álmmugij, vaj sij jáhko gullogisvuohtaj doalvoduvvi. –</verse>
          <verse number="27" sunji, ájnna vijses Jubmelij lehkus guddne Jesus Kristusa baktu ihkeven ájggáj, amen.</verse>
        </section>
      </chapter>
    </book>
    <book title="Paulusa vuostasj girjje Korinta ristagisájda" 
      <chapter title="1. kap." 
        <section title="Varrudagá" 
          <verse number="1" Paulusis, Jubmela sidoda baktu Kristus Jesusa apostelin gåhtjoduvvam, ja Sostenesvieljastimme,</verse>
          <verse number="2" Jubmela tjoaggulvissaj Korintan, sidjij gudi li Kristus Jesusa baktu ájlistuvvam ja ájllisin gåhtjoduvvam, aktan gájkaj juohkka sajen, gudi härrá Jesus Kristusa namáv tjuorvvu, sijá, mijá Härráv.</verse>
          <verse number="3" Ármmo ja ráfe Jubmel, Áhtjestimme, ja härrá Jesus Kristusis.</verse>
        </section>
        <section title="Gijtto Jubmelij tjoaggulvisá nanosvuodas" 
          <verse number="4" Gijtáv agev Jubmelam ármos diehti, mav Kristus Jesusa baktu didjij le vaddám.</verse>
          <verse number="5" Suv baktu lihpit juohkkaláhkáj boanndum, hålaj ja diedoj hárráj,</verse>
          <verse number="6" dajna gå vihtanus Kristusa birra le dijá lunna nanniduvvam</verse>
          <verse number="7" vaj ehpit mavga ármovattáldagáv åhtsåla vuordedijn härráma Jesus Kristusa bigoduvvamav.</verse>
          <verse number="8" Sån aj dijáv gitta nåhkåmij gievrrot, vaj härráma Jesus Kristusa biejve ehpit guoddaluvá.</verse>
          <verse number="9" Jubmel le åskåldis, sån guhti dijáv Bárnes Jesus Kristusa, mijá härrá, aktisasjvuohtaj gåhtjoj.</verse>
        </section>
        <section title="Vuosstálakkoj tjoaggulvisán" 
          <verse number="10" Vielja, mijá härrá Jesus Kristusa namán dijáv avtamielakvuohtaj gåhtjov vaj ehpit sierrana, ájnat avtan mielan ja avtan vuojnon bissobihtit.</verse>
          <verse number="11" Kloe fuolkes lev vuojn gullam, gåktu dij vieljatja gaskanihtte rijddalihpit.</verse>
          <verse number="12" Hålav dan birra, gå gájka javllabihtit: ”Paulusa bielen lev”, jali ”Apollosa bielen lev”, jali ”Kefasa bielen lev”, jali ”Kristusa bielen lev”.</verse>
          <verse number="13" Le gus Kristus juogeduvvam? Paulus gus dijá åvdås ruossinávlliduváj? Paulusa namán gus gástaduvájda?</verse>
          <verse number="14" Gijtáv Jubmelav gå iv le avtak iehtjádav gå Krispusav ja Gaiusav dijá sieges gástadam,</verse>
          <verse number="15" vaj dijás aktak ij máhte javllat muv namán lihpit gástaduvvam.</verse>
          <verse number="16" Stefanasav goahtefuolkijnis lev galla aj gástadam, avtak iehtjádav de gåjt iv muite.</verse>
          <verse number="17" Kristus ittjij muv gástadittjat rája, ájnat evangeliumav sárnnedittjat, valla ij de vijssudagá bágoj, Kristusa ruossav guoros báhkon dagátjit.</verse>
        </section>
        <section title="Värálda vijsesvuohta ja ruossa gájvesvuohta" 
          <verse number="18" Sáhka ruossa birra le gájvesvuohta sidjij gudi håhkkåni, valla Jubmela fábmo midjij gudi gádjusip.</verse>
          <verse number="19" Tjáleduvvam le: Vijssásij vijsesvuodav sjalliv, ja jiermmáj jiermev dåssjidav.</verse>
          <verse number="20" Gånnå li dal vijssása, tjálukoahppása ja dán värálda jiermmá? Ij gus Jubmel le värálda vijsesvuodav gájvesvuohtan dahkam?</verse>
          <verse number="21" Gå värált vijsesvuodanis ittjij Jubmelij Jubmela vijsesvuoda baktu dåbddåna, de Jubmel sidáj sijájt gádjot, gudi gájves sárne baktu jáhkki.</verse>
          <verse number="22" Juvdá merkajt rávkki ja grehka vijsesvuodav åhtsi,</verse>
          <verse number="23" valla mij sárnnedip ruossinávllidum Kristusav, juvdájda jårrålimgierggen ja hiednigijda gájvesvuohtan,</verse>
          <verse number="24" valla gåhtjoduvvamijda, juvdájda ja grehkajda, sárnnedip Kristusav, guhti le Jubmela fábmo ja Jubmela vijsesvuohta.</verse>
          <verse number="25" Jubmela gájvesvuohta le almatjijs vijssásabbon ja Jubmela sjiebtjesvuohta almatjijs gievrabun.</verse>
          <verse number="26" Vielja, mujttit gå gåhtjoduvájda: Ällim galles värálda vijssása, ällim galles fábmogisá, ällim ga galles allamáttoga.</verse>
          <verse number="27" Valla Jubmel allasis dav tjuoldij mij le gájves väráldin, vijssásijda skábmon, ja dav allasis tjuoldij mij le sjiebtjes väráldin, fábmogisájda skábmon.</verse>
          <verse number="28" Jubmel allasis dav tjuoldij, mij sjiebtjen aneduváj ja väráldis álbeduváj, Jubmel válljij dav mij ij le, dåssjidittjat dav mij le,</verse>
          <verse number="29" vaj aktak almasj Jubmela åvdån ij lulu ietjas rámmpot.</verse>
          <verse number="30" Suv baktu lihpit Kristus Jesusin, guhti midjij vijsesvuohtan Jubmelis, rievtesferdukvuohtan, ájlisvuohtan ja friddjavuohtan sjattaj.</verse>
          <verse number="31" Tjáleduvvam ham le: Guhti ietjas rámmpu, rámmpus Härrá baktu.</verse>
        </section>
      </chapter>
      <chapter title="2. kap." 
        <section title="Paulusa åvdep sárnnedibme Korintan" 
          <verse number="1" Vielja, gå dijá lusi båhtiv, de ittjiv tjáppa hålaj jalik vijsesvuodajn didjij Jubmela tjiegosvuodajt sárnneda.</verse>
          <verse number="2" Kristus Jesus, ruossinávllidum Kristus, lij ájnna gev hálijdiv dåbddåt gå dijá lunna lidjiv.</verse>
          <verse number="3" Lidjiv dijá lunna sjiebtjen ja balon ja doargestiv.</verse>
          <verse number="4" Muv hålla ja sárnne ittjij vijsesvuodajn dijáv jáhkkuj buvte, ájnat Vuojŋŋanisájn ja fámujn duodastiv;</verse>
          <verse number="5" dijá jáhkko almatja vijsesvuohtaj ij tjanáduvá, ájnat Jubmela fábmuj.</verse>
        </section>
        <section title="Jubmela vijsesvuohta sárnneduvvá" 
          <verse number="6" Vijsesvuodav vuojŋŋalasj ållessjattugijda sárnnedip, ep de vijsesvuodav mij dán väráldij gullu jalik dán värálda dåssjåniddje fámojda.</verse>
          <verse number="7" Sárnnedip Jubmela suollevis vijsesvuodav, mij lij tjiegaduvvam, valla Jubmelis lij juo ájge álgo åvddål mierreduvvam mijáv herlukvuohtaj dålvutjit.</verse>
          <verse number="8" Dáv vijsesvuodav ettjin dán värálda fámo dåbdå - jus lulun dåbddåt, de e lulu herlukvuoda härráv ruossinávllit.</verse>
          <verse number="9" Sárnnedip, gåktu tjálugin le tjáleduvvam, mav tjalmme ij le vuojnnám jalik biellje gullam ja mav aktak almasj ij le ussjolam, dav Jubmel gárvedij sidjij gudi suv iehttsi.</verse>
          <verse number="10" Ja midjij le Jubmel dav Vuojŋŋanisá baktu bigodam. Vuojŋŋanis ham gájkka åtsåt, Jubmela tjiegŋalisvuodajt aj.</verse>
          <verse number="11" Guhtis ietjá almatja Vuojŋŋanisás diehtá, mij almatjin le? De ij aktak ietjá gå Jubmela vuojŋŋanis diede, mij Jubmelin le.</verse>
          <verse number="12" Ja ep le värálda Vuojŋŋanisáv oadtjum, ájnat Vuojŋŋanisáv mij Jubmelis boahtá, vaj lulujma dåbddåt, majt Jubmel midjij le vaddám.</verse>
          <verse number="13" Dan diehti ep ga dáj birra håla bágoj, majt almatja vijsesvuohta midjij le åhpadam, ájnat bágoj majt Vuojŋŋanis midjij le åhpadam - vuojŋŋalasj ássjijt Vuojŋŋanisá baktu dádjadip.</verse>
          <verse number="14" Luondostis almasj ij duosto, mav Jubmela Vuojŋŋanis hoallá. Gájvesvuohta le mav ij dåbdå dajna gå vuojŋŋalasj láhkáj dav viertti åtsådit.</verse>
          <verse number="15" Valla vuojŋŋalasj almasj gájkka árvustallá, ietjas val aktak ij máhte árvustallat.</verse>
          <verse number="16" Guhtis Härrá ájádusájt dåbddå, vaj máhttet luluj suv åhpadit? Valla miján li Kristusa ájádusá.</verse>
        </section>
      </chapter>
      <chapter title="3. kap." 
        <section title="Tjoaggulvis aktisasjvuodan lassán" 
          <verse number="1" Vielja, ittjiv ga mån didjij máhte degu vuojŋŋalattjajda hållat, ájnat degu oadtjelattjajda, njuoragijda Kristusin.</verse>
          <verse number="2" Mielkev didjij vaddiv juhkat, ittjiv de biebmojt; ejda dij dajt ájn gierda. Ehpit ga dálla gierda,</verse>
          <verse number="3" dajna gå vilá oadtjelattja lihpit. Jus diján udnodisvuohta ja rijddo le, ehpit gus de ájn oattjálattjan almatjij dábij milta vájalda?</verse>
          <verse number="4" Gå nubbe javllá: ”Paulusa bielen lev”, ja nubbe: ”Apollosa bielen lev”, ehpit gus de gájkaj iehtjádij milta dagá?</verse>
          <verse number="5" Mij le Apollos? Mij le Paulus? Dievnastiddje, gudi dijáv jáhkkuj doalvojga, goabbák vattáldagájn mav Härrá sunnuj vattij.</verse>
          <verse number="6" Mån sáddjijiv, Apollos tjáhttjij, valla Jubmel sjaddadij.</verse>
          <verse number="7" Guhti sáddji jalik guhti tjáhttji ij le migek ájnat dåssjå Jubmel guhti sjaddat.</verse>
          <verse number="8" Guhti sáddji ja guhti tjáhttji libá akta, valla juohkkahasj bálkáv bargostis oadtju.</verse>
          <verse number="9" Mij ham lip Jubmela viehkediddje ja dij Jubmela bälldo, Jubmela viesso.</verse>
          <verse number="10" Ármo baktu mav Jubmel munji vattij, vijses tsieggijiddjen vuodov biedjiv, man nali de nuppe tsieggiji. Valla juohkkahasj gähttjus gåktu tsieggi.</verse>
          <verse number="11" Aktak ij ietjá vuodov buvte biedjat, gå dav mij le juo biejaduvvam, Kristus Jesusav.</verse>
          <verse number="12" Dan vuodo nali buktá gållij, silbaj ja divras giergij tsieggit, jali muoraj, suojnij ja rásij,</verse>
          <verse number="13" ja de vuojnnusij boahtá gåktu guhtik le tsieggim. Boahtá biejvve mij dav bigot. Dålåjn vuojn boahtá, ja dållå juohkkahattja dagov gähttjal.</verse>
          <verse number="14" Gen viesso stajgugin bissu, bálkáv oadtju.</verse>
          <verse number="15" Gen barggo buollá, bálkás massá. Iesj galla gádjus, valla degu dålå sissta.</verse>
          <verse number="16" Ehpit gus dádjada dij lihpit Jubmela tiemmpel ja Jubmela Vuojŋŋanis dijájn le?</verse>
          <verse number="17" Jus soames Jubmela tiemmpelav bäjsstá, de Jubmel suv dåssjit, dajna gå Jubmela tiempel le ájlis, ja didja lihpit dat tiempel.</verse>
          <verse number="18" Allit ietjada biehte. Guhti ietjas väráldin vijssásin doajvvu, viertti vuostak gájvvásin sjaddat åvddål gå vijssu.</verse>
          <verse number="19" Värálda vijsesvuohta le vuojn gájvesvuohta Jubmela åvdån. Tjáleduvvam le: Vijssásijt ietjasa sluohkudahkaj snårrå,</verse>
          <verse number="20" ja vil: Härrá vijssásij ájádusájt dåssjen diehtá.</verse>
          <verse number="21" Dan diehti aktak allus almatjijda rámpos biedju. Gájkka didjij gullu -</verse>
          <verse number="22" Paulus, Apollos ja Kefas, åbbå värált, iellem ja jábmem, dálásj ájgge ja boahtte ájgge, gájkka le dijá.</verse>
          <verse number="23" Valla Kristusij dij gullubihtit, ja Kristus Jubmelij.</verse>
        </section>
      </chapter>
      <chapter title="4. kap." 
        <section title="Paulus tjoaggulvisáv vágot" 
          <verse number="1" Juohkkahasj de mijáv Kristusa dievnastiddjen ja Jubmela tjiegosvuodaj tjuottjodiddjen adnus.</verse>
          <verse number="2" Tjuottjodiddjijs åskåldisvuohta rávkaduvvá.</verse>
          <verse number="3" Valla munji le avtajt jus dij jali soames almatjij duobbmoståvllå muv duobbmi. Iv ga iehtjam duobbmi.</verse>
          <verse number="4" Muv oamedåbddo le rájnas, valla iv le daŋgas diehti rievtesferdugin sárnoduvvam. Härrá muv duobbmi.</verse>
          <verse number="5" Allit dan diehti åvddål ájge duobbmi, åvddål gå Härrá boahtá. Sån tjuovga åvddåj buktá gájkka mij le sjievnnjedij tjiegaduvvam ja bigot gájkka vájmoj ájggomusájt. Ja dan milta de juohkkahasj Härrás rámpov oadtju.</verse>
          <verse number="6" Vielja, dáv lev iehtjam ja Apollosa birra hållam, vaj munnus lulujda oahppat ”mij tjáleduvvam le”, vaj ehpit nuppev rámpo nuppev hilgodijn.</verse>
          <verse number="7" Guhti le duv nuppes buorebun dahkam? Mij le dujna, mav ille oadtjum? Ja jus le juojddá oadtjum, man diehti ietjat rámpo degu ille dav vattáldahkan oadtjum?</verse>
          <verse number="8" Lihpit diehttelis juo gallánam, juo boanndum, diehttelis juo mijá dabdá gånågissan sjaddam. Buorak luluj jus ajtu lulujda gånågissan sjaddat, vaj lulujma dijáj ráddit!</verse>
          <verse number="9" Munji vuojnnet Jubmel le mijájt apostelijt uhtsemussan biedjam, jábmemij duobbmidallam. Tjuodtjop gehtjadimoavddon värálda åvdån, goappátjagá ieŋŋgilij ja almatjij åvdån.</verse>
          <verse number="10" Mij lip Kristusa diehti gájvvása, dij lihpit jiermmá. Mij lip fámodime, dij gievra. Dij lihpit guddneduvvam, mij gis álbeduvvam.</verse>
          <verse number="11" Ájn dálla lip nälggomin ja gåjkkåmin, biktasahtá, givselduvvam ja vieso dagi.</verse>
          <verse number="12" Rihtjap ja barggap iehtjama giedaj viessomuhá diehti. Gå álbeduvvap, de buorissjivnnjedip. Gå doarrádaláduvvap, de gillap.</verse>
          <verse number="13" Gå bilkkeduvvap, de vásstádussan buorev hållap. Sjaddam lip värálda hilgudissan, gájkajda häjtádissan dán biejve rádjáj.</verse>
          <verse number="14" Iv dáv tjále dijáv skábmádahtátjit, ájnat vágodittjat dijáv, mánnágärrása.</verse>
          <verse number="15" Vájku diján lulun lågevtuvsán åhpadiddje Kristusin, de diján e huoman lulu moadda áhtje. Mån ham evangeliuma baktu didjij áhttjen Kristus Jesusin sjaddiv.</verse>
          <verse number="16" Danen dijáv sidáv muv åvddågåvvån válldet.</verse>
        </section>
        <section title="Paulus le vat Korintaj vuolggemin" 
          <verse number="17" Dan diehti lev Timoteosgärrásam, jáhkkogis mánáv Härrán, dijá lusi rádjam. Sån dijáv mujttádahttá, gåktu sidáv dijáv ristagissan vájaldit, nåv gåktu juohkka tjoaggulvisán åhpadav.</verse>
          <verse number="18" Muhtema li stuorástallagoahtám, dajna gå jáhkki iv dijá lusi boade.</verse>
          <verse number="19" Valla jus Härrá sihtá de ruvva boadáv ja dalloj de besav daj stuorrásij vidjurijt diehtet, iv dåssjå sijá bágojt, ájnat sijá fámojt.</verse>
          <verse number="20" Jubmela rijkka ham ij le báhko ájnat fábmo.</verse>
          <verse number="21" Goappáv sihtabihtit? Boadáv gus dijá lusi ruoskájn vaj gieresvuodajn ja libbogisvuodajn?</verse>
        </section>
      </chapter>
      <chapter title="5. kap." 
        <section title="Paulus várrot bihko huorrudagás" 
          <verse number="1" Gullam lev dijá gaskan huorrudagáv, aj dakkir huorrudagáv mij ij buorrek hiednigij gaskan le, gå ålmåj ieddnebielijnis aktan viessu.</verse>
          <verse number="2" Valla stuorrása lihpit, vájku ienni måråstit lulujda ja rádjat suv guhti dáv dahká.</verse>
          <verse number="3" Iesj lev juo - degu luluv dijá lunna, rubmaha hárráj ierit valla vuojŋŋanisá hárráj lahka - velgulattjav duobbmim.</verse>
          <verse number="4" Gå härrá Jesusa namán tjåhkanihpit, ja mån vuojŋŋalattjat lev dijá lunna, ja härrá Jesus Kristusa fábmo miján le:</verse>
          <verse number="5" de dakkirasj Sáhtánij vatteduvvá, vaj suv rumáj dåssjån ja suv vuojŋŋanis Härrá biejven gádjus.</verse>
          <verse number="6" Ij le diján oarre goarssut. Ehpit gus diede, suvradájges binnásj ålles dájgev suvrrot.</verse>
          <verse number="7" Rádjit oabme suvradájgev, vaj ådå dájggen sjaddabihtit; suvrrodik dájggen, dajna gå mijá bässásjlibba, Kristus, le njuovaduvvam.</verse>
          <verse number="8" Basodup de, allup val oabme suvradájgijn jalik bahudagá ja bäjsko suvradájgijn, ájnat rájnna ja sáddná suvrrodik lájbijn.</verse>
          <verse number="9" Åvdep girjen didjij tjálliv diján ij le skieges almatjij mige dahkamuhájt.</verse>
          <verse number="10" Ittjiv gájkaj dán värálda skieges almatjij birra tjále, ittjiv ga gájkaj ietjastallij jalik hádnásij jalik boajtojubmeldievnastiddjij birra; jus luluj de lujujda dáv väráldav guodet.</verse>
          <verse number="11" Didjij tjálliv, diján e galga makkirik dahkamuhájt sujna guhti vielljan gåhtjoduvvá, valla huorrudagán viessu, hádnásin, boajtojubmeldievnastiddjen, álbediddjen, juhkken jali suollagin. Allit ga sujna biebmov bårå.</verse>
          <verse number="12" Ij gåjt dal muv välggogisvuohta littja sijáv duobbmit, gudi li ålggolin? Ietja ham duobbmibihtit dåssjå sijáv gudi li sissŋelin.</verse>
          <verse number="13" Ålggolahájt Jubmel duobbmi. Rádjit ietjada lussta suv guhti le bahá.</verse>
        </section>
      </chapter>
      <chapter title="6. kap." 
        <section title="Ristagisá digguhi" 
          <verse number="1" Gåktus aktak dijájs, guhti le vieljajnis digguhime, huomaj ássjev vádnarievtesferdugij ja ij ájllisij åvddåj biedjat?</verse>
          <verse number="2" Ehpit gus diede ájllisa väráldav li duobbmitjit? Ja jus väráldav lihpit duobbmitjit, ehpit gus de buvte unna ássjátjijt duobbmit?</verse>
          <verse number="3" Ehpit gus diede mij ieŋŋgilijt lip duobbmitjit? De ham de beras lulujma buktet sahte ássjijt tjoavddet.</verse>
          <verse number="4" Gå dal diján li dakkir rijdo, de duobmárin biedjabihtit almatjijt gudi tjoaggulvisás e manenik aneduvá.</verse>
          <verse number="5" Didjij skábmon dáv javlav! Ij gus dijá gaskan le vijses, guhti rijdov guovte ristagis vieljatja gaskan tjoavddá?</verse>
          <verse number="6" Ienni viellja vieljajnis digguj, ájn vil jáhkodimij åvdån.</verse>
          <verse number="7" Gå dikke åvddåj ássjijt guoddebihtit, de juo didjij le skábmon. Manen ehpit ienni vierev gierda? Manen ehpit ienni vuojtádalá?</verse>
          <verse number="8" Nuppijt farra vahágahttebihtit ja ietjada vieljajda vierev dahkabihtit.</verse>
          <verse number="9" Ehpit gus mujte, vierredahkke ij Jubmela rijkav árbbi? Allit tjádjána. Aktak ij Jubmela rijkav árbbi, guhti skiegesvuodan jali boajtojubmeldievnastusán viessu jali huorrudagán jali ålmmå gudi ietjá ålmmåj vellahi,</verse>
          <verse number="10" jalik suolavuodan jali hánesvuodan viessu ja guhti le juhkke, álbediddje jali rievvár.</verse>
          <verse number="11" Nåvti li muhtema dijájs viessum, valla lihpit rájnnasin basáduvvam, lihpit ájllisin ja rievtesferdugin Jesus Kristusa namá ja Jubmela Vuojŋŋanisá baktu dagáduvvam.</verse>
        </section>
        <section title="Rumáj le ájlis Vuojŋŋanisá tiempel" 
          <verse number="12" Gájkka le munji loahpen - valla gájkka ij le ávkken. Gájkka le munji loahpen - valla ij mige oattjo muv ráddit.</verse>
          <verse number="13" Biebbmo le tjoajve diehti ja tjoajvve biebmo diehti, dasik Jubmel goappátjijt dåssjedibmen dahká. Rumáj gis ij le skiegesvuoda diehti, ájnat Härrá diehti, ja Härrá le rubmaha diehti.</verse>
          <verse number="14" Jubmel le Härráv tjuottjeldahttám, ja fámos baktu mijáv tjuottjeldahttá.</verse>
          <verse number="15" Ehpit gus diede dijá rubmaha li Kristusa lahtasa? Dagátjav gus de Kristusa lahtasijt skähkása lahtasin? Iv de!</verse>
          <verse number="16" Ehpit gus diede guhti skähkásijn aktiduvvá, sjaddá sujna aktan rubmahin? Tjáleduvvam ham le: Sjaddiska såj guovtes aktan.</verse>
          <verse number="17" Valla guhti Härrájn aktiduvvá, sjaddá sujna aktan vuojŋŋanissan.</verse>
          <verse number="18" Várrijihtit skiegesvuodas. Gájkka ietjá sutto, majt almasj dahká, li rubmaha ålggolin, valla skieges ietjas rubmaha vuosstij suttov dahká.</verse>
          <verse number="19" Ehpit gus diede dijá rubmahav ájlis Vuojŋŋanisá tiemmpelin, mij le dijájn ja mav Jubmelis lihpit oadtjum? Ehpit dasti allasihtte gullu.</verse>
          <verse number="20" Jubmel le dijáv lånestam ja hattev máksám. Adnit de rubmahav Jubmelij guddnen.</verse>
        </section>
      </chapter>
      <chapter title="7. kap." 
        <section title="Vásstádusá gatjálvisájda gállasjvuoda birra" 
          <verse number="1" Ja de dasi majt tjálijda: Buoremus le ålmmåj gå nissunav ij åbbå duohta.</verse>
          <verse number="2" Valla gå edna skiegesvuohta le, de ålmåj viessus áhkájnis ja nissun ålmmåjnis.</verse>
          <verse number="3" Vaddus ålmåj áhkkásis, mav sunji le vielggen ja daŋga láhkáj áhkká ålmmåsis.</verse>
          <verse number="4" Áhkká ij aktu ietjas rubmaha badjel mierreda, ålmåj aj. Ij ga ålmåj ietjas rubmaha badjel mierreda, ájnat áhkká aj.</verse>
          <verse number="5" Alle goabbák guojmáda ietján gå oanegis ájgev guode, jus ähppe le ájgás båhtalam sieddo råhkådallat, ja maŋŋela vat aktan viessot. Ietján má Sáhtán dunnuv gähttjal, dajna gå ähppe másja aktu viessot.</verse>
          <verse number="6" Dáv miededibmen hålav, iv gåhttjomin.</verse>
          <verse number="7" Sávadav gájka lulun muv lágátjin viessot. Valla juohkkahasj le sierra ármovattáldagás Jubmelis oadtjum, nubbe nuov, nubbe náv.</verse>
          <verse number="8" Javlav: vállduk almatjijda ja árbbátjijda le buoremus vállduk bissot, nåv gåktu mån.</verse>
          <verse number="9" Valla válldujisá, jus háloj vuosstij e nagá doarrot. Buorep válldut gå hálojs buollet.</verse>
          <verse number="10" Válldum almatjijda dáv njuolgadusáv vattáv, mij ij le mujsta, ájnat Härrás: Nissun allus ålmmåstis sirádu.</verse>
          <verse number="11" Valla jus dav dahká, lehkus de vállduk jali såbadus ålmmåjnis. Allus ga ålmåj áhkástis sirádu.</verse>
          <verse number="12" Iehtjádijda javlav mån, ij de Härrá: Jus soames vieljan le áhkká, guhti ij le jáhkon valla hihkal sujna viessot, allus de ålmåj sujsta sirádu.</verse>
          <verse number="13" Ja jus soames nissunin le ålmåj, guhti ij le jáhkon valla hihkal sujna viessot, allus de nissun sujsta sirádu.</verse>
          <verse number="14" Jáhkodis ålmåj le vuojn áhkás baktu ájlistuvvam, ja jáhkodis áhkká le jáhkulasj ålmmås baktu ájlistuvvam. Ietján ham sunnu máná lulun báddum, ja e lulun ájllisa degu dálla.</verse>
          <verse number="15" Valla sirádus jáhkodibme jus sihtá. Dalloj ij le jáhkulasj viellja jalik oabbá tjanáduvvam. Jubmel le dijáv gåhttjum ráfen viesutjit,</verse>
          <verse number="16" ja gåktu dån, nissun, diedá makta ålmmåt máhtá gádjot ja dån, ålmåj, makta áhkát máhtá gádjot?</verse>
        </section>
        <section title="Ålgoldis viessomvuoge" 
          <verse number="17" Ietján, juohkkahasj viessus dajna åsijn, mav Härrá le sunji vaddám, nåvti gåktu lij gå Härrá suv gåhtjoj. Dáv njuolgadusáv juohkka tjoaggulvissaj vattáv.</verse>
          <verse number="18" Guhti lij birratjuohpaduvvam gå gåhtjoduváj, allus dal rievddadu. Guhti ittjij birratjuohpaduvá, allus birratjuohpaduvvu.</verse>
          <verse number="19" Ij le birratjuohpadus jalik åvddånáhkke ájnas. Ájnas le Jubmela budájt tjuovvot.</verse>
          <verse number="20" Bissus juohkkahasj nåv gåktu lij gå gåhtjoduváj.</verse>
          <verse number="21" Jus oarjje lidji gå gåhtjoduvvi, de ale dassta surá. Valla jus friddjan lulu bessat, de válljitja má.</verse>
          <verse number="22" Guhti le Härráj oarjjen gåhtjoduvvam, le Härrá friddjanluojteduvvam. Nåv le aj sujna guhti friddjan gåhtjoduváj, sån le Kristusa oarjje.</verse>
          <verse number="23" Jubmel le dijáv lånestam ja hattev máksám; allit almatjij oarjjen sjatta.</verse>
          <verse number="24" Vielja, bissus juohkkahasj Jubmela åvdån nåv gåktu lij gå gåhtjoduváj.</verse>
        </section>
        <section title="Vállduk almatja ja árbbátja" 
          <verse number="25" Vállduk almatjijda mujna ij le makkirik gåhttjom Härrás. Valla máhtáv rádev vaddet, dajna gå Härrá ármmogisvuodanis munji åssku.</verse>
          <verse number="26" Muv mielas almatjij le buoremus vállduk viessot dán niedaájge.</verse>
          <verse number="27" Jus nissunij le tjanáduvvam, ale de gähttjala sujsta bessat. Jus nissunis le bessam, ale de ietjá nissunav gähttjala gávnnat.</verse>
          <verse number="28" Valla i suddoda jus válldu. Ja jus vállduk nissun válldu, de ij le dat ga suddo. Valla gudi vállduji, sidjij sjaddi dán ednamin vájve, ja sidáv dijáv dajs árjjot.</verse>
          <verse number="29" Valla dáv javlav, vielja: Ájgge le oadne. Dássta duohku viessusa gejn li áhká, degu sij gejn älle áhká,</verse>
          <verse number="30" gudi tjierru degu sij gudi e tjiero, gudi ávvudalli degu sij gudi e ávvudalá, gudi juojddá oassti degu sij gudi ettjin dav åmasta</verse>
          <verse number="31" ja gudi väráldin viessu degu sij gudi dassta ettjin vieso. Dát värált, mij dal le, le juo dåssjånime,</verse>
          <verse number="32" ja danen sidáv dijáv mårråhijs árjjot. Vállduk almasj mårås dassta mij Härráj gullu, gåktu Härráj vuogas le.</verse>
          <verse number="33" Valla válldum almasj mårås dassta mij väráldij gullu, gåktu áhkkásis vuogas le,</verse>
          <verse number="34" ja dan diehti guoktáj juohkás. Vállduk nissun jali niejdda mårås dassta, mij Härráj gullu, vaj luluj ájllisin rubmaha ja sielo bieles bissot. Valla válldum áhkká mårås dassta, mij väráldij gullu, gåktu ålmmåsis vuogas le.</verse>
          <verse number="35" Dáv mån dijá buorren javlav, iv dan diehti gå sidáv dijáv buorggut, ájnat gå sidáv dijáv skuornnásin viessot ja jáhkkogisát Härrán bissot.</verse>
          <verse number="36" Valla jus soames moarssásis ij le vuogas, gå hálo badjáni, de válljijis ja dahkis majt hálijt. Ij sån suddoda, válldujiska de.</verse>
          <verse number="37" Valla duolla dahká, guhti nannusit ájggomusájnis bissu ja nákkoj dagi diehtá majt sihtá ja vájmonis le buorren gávnnam moarsses duohtak dibddet.</verse>
          <verse number="38" Danen, guhti moarssijn válldu, dahká duolla ja guhti ij válldu ájn buorebuv dahká.</verse>
          <verse number="39" Nissun le tjanáduvvam guhkev ålmmås le viesso. Jus ålmmås jábmá, de válldujis de gejna sihtá, valla ristagisájn.</verse>
          <verse number="40" Valla muv mielas sunji luluj ájn vil buorep vállduk viessot, ja jáhkáv Jubmela Vuojŋŋanis le mujna aj.</verse>
        </section>
      </chapter>
      <chapter title="8. kap." 
        <section title="Biergo hiednigij värrodimijs" 
          <verse number="1" Värrobiergoj hárráj li miján juohkkahattjan diedo. Diedo mijáv stuorrán dahki, valla gieresvuohta mijáv nannusin dahká.</verse>
          <verse number="2" Guhti diedástallá, ij le ájn duolla diedov oadtjum,</verse>
          <verse number="3" valla gänna le gieresvuohta, le Jubmela oahpes.</verse>
          <verse number="4" Gå dal gatjálvis le, jus almasj oadtju biergov bårråt, mij le boajtojubmelijda värroduvvam, de diehtep väráldin älle boajtojubmela, ja ij aktak ietjá jubmel gå ájnna Jubmel.</verse>
          <verse number="5" Jus nåv gåhtjodum jubmela li, almen jali ednamin - ja moadda jubmela ja härrá mak li -</verse>
          <verse number="6" de miján le dåssjå akta Jubmel, Áhttje gässtá gájkka boahtá ja gesi gullup, ja dåssjå akta härrá, Jesus Kristus, gen baktu gájkka le ja gen baktu viessop.</verse>
          <verse number="7" Dát diehto ij le galla gájkajn. Muhtema nåv nannusit li boajtojubmelijda ávddam ja biergov värrobierggon bårri. Ja nåv de rasjes oamedåbdov låsedi.</verse>
          <verse number="8" Valla biebbmo ij mijáv Jubmelij doalvo. Ep majdik masse jus bårråp, ep ga majdik vuojte jus ep bårå.</verse>
          <verse number="9" Valla várrijihtit vaj dijá friddjavuohta ij sjäbttjásijt jårrålahte.</verse>
          <verse number="10" Jus dal soames gänna le diehto duv vuojnná boajtojubmelij tiemmpelin bårråmin, ij gus de suv rasjes oamedåbddo mahkas gievro värrobiergov båråtjit?</verse>
          <verse number="11" De ham sjiebtjes almasj duv diedo diehti håhkkån, dát viellja gen åvdås Kristus le jábmám.</verse>
          <verse number="12" Jus dán láhkáj vieljajihtte vuosstij suddodihpit ja rasjes oamedåbdojt sárjjibihtit, de Kristusa vuosstij suddodihpit.</verse>
          <verse number="13" Dan diehti: Jus biebbmo vieljam jårrålahttá, de iv luoddnok dasti biergov bårå, vaj oarren vieljam jårrålibmáj iv sjatta.</verse>
        </section>
      </chapter>
      <chapter title="9. kap." 
        <section title="Paulus ij bálkáv rávka" 
          <verse number="1" Iv gus mån le friddja? Iv gus mån lea postel? Iv gus mån le Jesusav, härráma vuojnnám? Ehpit gus dij le dahko, mav Härráj lev dahkam?</verse>
          <verse number="2" Jus nuppijda iv le apostelin de gåjt didjij lev. Dij ham lihpit Härrá duodastussan muv apostelámmádij.</verse>
          <verse number="3" Dát le muv bälostibme sidjij, gudi lájtti.</verse>
          <verse number="4" Ij gus miján le riektá bårråt ja juhkat?</verse>
          <verse number="5" Ij gus miján le riektá jáhkulasj áhkáv fárrusimme válldet, degu duo nuppe apostela ja Härrá vielja ja Kefas?</verse>
          <verse number="6" Vaj dåssjå munnun Barnabasajn gus ij le riektá barggamis bessat?</verse>
          <verse number="7" Guhtis gåjt dal doarroålmmån bálká dagi vuolggá? Guhtis gåjt dal vijnnagárdev gárvet ja dan sjattojs ij bårå? Guhtis gåjt dal álldoälov räjnnuj ja mielkes ij oattjo?</verse>
          <verse number="8" Almasjvuoge milta gus lev hållamin, vaj ij gus láhka aj dav sárno?</verse>
          <verse number="9" Mosesa lágan ham tjáleduvvá: Ale vuovsá njálmev tjaná, gå le gårnijt tjuoldemin. Vuovsájs gus dal Jubmel le måråstime?</verse>
          <verse number="10" Ij, mijá diehti dav javllá. Mijá diehti ham le tjáleduvvam, guhti ednamav sállá ja guhti gårnijt tjuolldá, dahkus dav dåjvujn bálkáv oadtju.</verse>
          <verse number="11" Gå vuojŋŋalasj sájojt dijá gasskaj dal lip sáddjim, le gus de ilá ednak jus dijá rubbmelasj buorijs tjuohppap?</verse>
          <verse number="12" Jus nuppijn le riektá dijás mavga oadtjot, ij gus miján lulu ájn ienep? Ejma val mij dat riektás niekti, ájnat gierddap gájkka, vaj Kristusa evangeliumij ep árinisájt dagá.</verse>
          <verse number="13" Diehtebihtit ham gudi tiemmpelin dievnasti, tiemmpela boadojs viessu ja gudi álltárdievnastusán li, álltára värojs oasesá oadtju.</verse>
          <verse number="14" Nåv aj Härrá mierredij evangeliumis viessomuháv oadtju, gudi dav sárnnedi.</verse>
          <verse number="15" Valla mån iv le dakkir riektájt niektim, iv ga dan diehti tjále vaj dakkirijt luluv oadtjot. Ienni de jámáv, aktak allis válde dav mij munji le rámmpon.</verse>
          <verse number="16" Evangeliumav sárnnedit ij le munji mihástallamoarren, valla bakku dav dahkat! Vuoj munji, jus evangeliumav iv sárnneda!</verse>
          <verse number="17" Jus iehtjam milta dagáv de bálkáv oattjov. Valla jus hähttuv iv ga iehtjam milta dagá, de le dåssjå gåhttjom mav ållidav.</verse>
          <verse number="18" Mij le de munji bálkkán? Na, evangeliumav bálká dagi sárnnedit. Iv de riektáv ávkástalá mav evangelium munji vaddá.</verse>
        </section>
        <section title="Vuojtátjit ållusabmusijt" 
          <verse number="19" Friddjan, iv aktasik tjanáduvvam, lev daŋgas diehti iehtjam oarjjen dahkam ållusabmusijt vuojtátjit.</verse>
          <verse number="20" Juvdájt vuojtátjit lev juvdán viessum. Sijáv vuojtátjit, gudi lága vuolen li, lev iesj viessum degu lága vuolen luluv, vájku iv le lága vuolen.</verse>
          <verse number="21" Sijáv vuojtátjit gejn ij le láhka, lev iesj viessum degu luluv lága dagi, vájku iv le Jubmela lága dagi. Mujna le ham Kristusa láhka.</verse>
          <verse number="22" Sjäbttjásijt vuojtátjit lev iehtjam sjäbttjásin dahkam. Gájkajda gájkkan lidjiv, edasik soabmásav gájutjit.</verse>
          <verse number="23" Evangeliuma diehti gájkka dagáv, vaj iesj aj dan jáhtojs oasev oattjov.</verse>
          <verse number="24" Diehtebihtit ham viehkkijt, gudi gáhpustaládijn gájka viehki, valla dåssjå akta vuojtov oadtju. Viehkit de dav åttjutjit.</verse>
          <verse number="25" Gáhpustalle viertti gájkka guodet - viehkke gållne vuojtokråvnå diehti, ja mij gållnåmahtes vuojtokråvnå diehti.</verse>
          <verse number="26" Iv måhke dagi viega, iv ga guoros ilmmáj tjårmå.</verse>
          <verse number="27" Rubmahav givseldav gullogisvuohtaj. Iv iesj sidá hiejteduvvat, mån guhti iehtjádijda sárnnedav.</verse>
        </section>
      </chapter>
      <chapter title="10. kap." 
        <section title="Várrijihtit boajtojubmeldievnastusás" 
          <verse number="1" Sidáv didjij dáv diededit, vielja: Mijá ájttega lidjin gájka balva vuolen ja gájka vádtsin mera tjadá.</verse>
          <verse number="2" Gájka balvan ja meran gástaduvvin Mosesa aktisasjvuohtaj.</verse>
          <verse number="3" Gájka davga vuojŋŋalasj biebmov bårrin,</verse>
          <verse number="4" ja gájka davga vuojŋŋalasj juhkusav juhkin. Vuojŋŋalasj bávtes juhkin mij sijáv tjuovoj, ja bákte lij Kristus.</verse>
          <verse number="5" Valla sijájs ienemusá ettjin Jubmela ármov gávna, ájnat åjdåmähttsáj jámadin.</verse>
          <verse number="6" Gájkka dát buojkot vaj ep, sijá láhkáj, hálijda dav mij bahá le.</verse>
          <verse number="7" Allit boajtojubmeldievnastiddjen sjatta, nåv gåk sijás moattes. Sijá birra tjálugin tjáleduvvá: Álmmuk tjåhkkidij båråtjit jugátjit ja de badjánij ávvudalátjit.</verse>
          <verse number="8" Allup ga huorrudu, nåv gåk sijás moattes. Dalloj guoktalåkgålmmåtuvsána avtan biejven gåddujin.</verse>
          <verse number="9" Allup ga Härráv gähttjalu, nåv gåk sijás moattes; gärmmahijda sij gåttådallin.</verse>
          <verse number="10" Allit ga njimmura, nåv gåk sijás moattes; Dåssjididdjáj ham sij gåttådallin.</verse>
          <verse number="11" Gájkka dát sidjij åvddåmärkkan lij ja tjáleduváj várrodissan midjij, gudi maŋemus ájggegávdan viessop.</verse>
          <verse number="12" Dan diehti, guhti jáhkká ietjas stajgga tjuodtjomin, várrijus jårråmis.</verse>
          <verse number="13" Dijá gähttjalime ällim badjelmärrásattja. Jubmel le åskåldis, ij gähttjalimijt miededa, majt ehpit ájmmuda guoddet. Gå gähttjalimev miedet, de rádev vuoset, vaj dassta bessabihtit.</verse>
          <verse number="14" Gierugattja, várrijihtit boajtojubmeldievnastusás.</verse>
          <verse number="15" Hålav didjij, jiermmájda. Árvustallit ietja muv hålav.</verse>
          <verse number="16" Ij gus buorissjivnnjádusá gávttja, mav buorissjivnnjedahttep, Kristusa varájn mijáv aktida? Ij gus lájbbe, mav dådjalip, Kristusa rubmahijn mijáv aktida?</verse>
          <verse number="17" Gå lájbbe le akta de lip akta rumáj, vájku lip moattes. Gájka ham oasev dat avtat lájbes oadtjop.</verse>
          <verse number="18" Gähttjit Israela álmmugij: Ij gus siján, gudi väros bårri, le värroálltárijn aktisasjvuohta?</verse>
          <verse number="19" Majdis de dáj bágoj javlav? Le gus boajtojubmela jalik ma boajtojubmelijda värroduvvi mahkkak?</verse>
          <verse number="20" Älle, valla mav värrodi, bahás vuojŋŋanisájda värrodi, e de Jubmelij. Iv de sidá dijáv bahás vuojŋŋanisájda säbrrat.</verse>
          <verse number="21" Ehpit máhte goappátjijs, Härrá gávtjas ja bahás vuojŋŋanisáj gávtjas juhkat. Ehpit ga buvte goappátjijda, Härrá bävddáj ja bahás vuojŋŋanisá bävddáj, tjåhkkidit.</verse>
          <verse number="22" Vaj Härráv gus lip assjmadittjat? Lep gus mij sujsta gievrabu?</verse>
        </section>
        <section title="Oamedåbdo friddjavuohta" 
          <verse number="23" Gájkka le loahpen - valla gájkka ij le ávkken. Gájkka le loahpen - valla gájkka ij gievrroda.</verse>
          <verse number="24" Allit allasihtte buoremusáv åtså, ájnat guojmmásihtte.</verse>
          <verse number="25" Gájkka mij bierggooasestiddje lunna vuobdeduvvá buktebihtit oamedåbdoda diehti åtsådalák bårråt -</verse>
          <verse number="26" ednam ja gájkka mij danna le Härráj gullu.</verse>
          <verse number="27" Jus jáhkodibme dijáv guossáj gåhttju, ja suv lusi mannabihtit, bårrit de gájkka mav fállá váni lagábut åtsådalák oamedåbdo diehti.</verse>
          <verse number="28" Valla jus soames didjij javllá: ”Värrobierggo le”, allit de dav bårå suv diehti, guhti dav javlaj, allit ga oamedåbdo diehti -</verse>
          <verse number="29" iv ietjada oamedåbdo birra håla, ájnat guojmáda. Man diehti? Muv friddjavuohta gus nuppij oamedåbdoj milta duobbmidallá?</verse>
          <verse number="30" Jus gijttogisvuodajn båråv, man diehti de lájteduváv massta Jubmelav gijtáv?</verse>
          <verse number="31" Juogu de bårråbihtit jali juhkabihtit jali mav ihkenis dahkabihtit, de dahkit dav Jubmelij guddnen.</verse>
          <verse number="32" Allit dagá ietjada suhttamoarren, juvdájda jalik grehkajda jalik aktasik Jubmela tjoaggulvisán.</verse>
          <verse number="33" Iehtjam gähttjalav agev gájkaj milta hiebadit. Iv hibmoda dav mij allasim, ájnat mij iehtjádijda ávkken le vaj sij gádjusi.</verse>
        </section>
      </chapter>
      <chapter title="11. kap." 
        <section title="Ájllisij tjoaggulvisáj nissuna" 
          <verse number="1" Adnit muv åvddågåvvån, nåv gåk Kristus munji åvddågåvvån le.</verse>
          <verse number="2" Vierttiv dijáv májnnot, gå mujttebihtit gájkka mav didjij lev hållam ja anodihpit davga åhpav mav didjij vaddiv.</verse>
          <verse number="3" Sidáv dal dijáv diehtet, Kristus le juohkka ålmmå oajvve, ålmåj le nissuna oajvve ja Jubmel le Kristusa oajvve.</verse>
          <verse number="4" Ålmåj guhti råhkådallá jali åvddålijsárnnu gárvvo oajven oajves skábmuj gässá.</verse>
          <verse number="5" Valla nissun oajves skábmuj gässá jus rihtsoåjvij råhkådallá jali åvddålijsárnnu. Dahtak skábmo luluj jus vuobdajdis biesskedahttá.</verse>
          <verse number="6" Jus nissun ij sidá oajves gåbttjåt, biesskedahttus de vuobdajdis. Valla gå skábmo le nissunij vuobdajdis biesskedahttet jali oajves buolljadit, de viertti juojnak oajvev gåbttjåt.</verse>
          <verse number="7" Ålmåj ij majdik oajvváj dárbaha tsieggit, dajna gå sån le Jubmela gåvvå ja guddne. Valla nissun le ålmmå guddne,</verse>
          <verse number="8" dajna gå ålmåj ij nissunis boade ájnat nissun ålmmås,</verse>
          <verse number="9" ittjij ga ålmåj nissuna diehti sjivnnjeduvá, ájnat nissun ålmmå diehti.</verse>
          <verse number="10" Dan diehti viertti nissun, ieŋŋgilij diehti, oajves gåbttjåt riektás märkkan.</verse>
          <verse number="11" Härrá åvdån ij le huoman nissun mige ålmmå dagi, ij ga ålmåj mige nissuna dagi.</verse>
          <verse number="12" Nåv gåk nissun le ålmmås boahtám, de ålmåj nissunis le, ja gájkka le Jubmelis boahtám.</verse>
          <verse number="13" Árvustallit ietja: Hiehpá gus nissunij rihtsoåjvij Jubmelij råhkådallat?</verse>
          <verse number="14" Ij gus luonndo iesj didjij åhpada, guhka vuobda li ålmmåj skábmon,</verse>
          <verse number="15" valla nissunij guddnen, guhti vuobdajdis gåbttjåsin oattjoj.</verse>
          <verse number="16" Soabmása soajtti dáj ássjij nanna rijddalahtjat, valla ij le miján dakkirasj dáhpe, ij ga avtanik Jubmela tjoaggulvisájs.</verse>
        </section>
        <section title="Vastes vuohke Härrá ájlis iehkedismállásijn" 
          <verse number="17" Gå didjij dájt njuolgadusájt vattáv, de iv máhte dijá tjåhkanimijt májnnot, ma li ienni bahán gå buorren.</verse>
          <verse number="18" Åvdemusát guláv dijá gaskan li juohkusa gå tjåhkanimijn gávnadihpit, ja muhtem märráj dasi jáhkáv.</verse>
          <verse number="19" Gullat dijá gaskan sierra siebre li, vaj vuojnnusij boahtá gejda åsskot buktá.</verse>
          <verse number="20" Valla dijá tjåhkanimijn ij Härrá iehkedismállásijt buvte adnet,</verse>
          <verse number="21" dajna gå juohkkahasj dalága ietjas biebmojt bårrågoahtá, ja de nubbe báhtsá nielgen ja nubbe vat vuollagin juhká.</verse>
          <verse number="22" Älle gus diján ietjada goade, gånnå bårråbihtit ja juhkabihtit? Vaj ehpit gus Jubmela tjoaggulvisás berusta? Hähttuji gus sij, gejn älle mahkka skábmádit? Majt sihtabihtit muv javllat, májnnot gus dijáv? Dássta galla iv dijáv májno.</verse>
          <verse number="23" Iesj lev Härrás duosstum, majt didjij lev vaddám: Härrá Jesus dan ijá gå biehteduváj lájbev váldij,</verse>
          <verse number="24" Jubmelav gijtij, dådjalij dav ja javlaj: ”Dát le muv rumáj, mij dijá åvdås värroduvvá. Dahkit dav muv mujtton.”</verse>
          <verse number="25" Váldij aj gávtjav mállásij maŋŋela ja javlaj: ”Dát gávttja le ådå lihtto muv varán. Juohkka bále gå dav juhkabihtit, dahkit dav muv mujtton.”</verse>
          <verse number="26" Juohkka bále gå dáv lájbev bårråbihtit ja dáv gávtjav juhkabihtit, de Härrá jábmemav sárnnedihpit, dallutjij gå boahtá.</verse>
          <verse number="27" Guhti Härrá lájbev ij vuogasláhkáj bårå jali suv gávtjav vuogasláhkáj jugá, le Härrá rubmaha ja vará vuosstij suddodam.</verse>
          <verse number="28" Åtsådallus almasj ietjas, ja bårrus de lájbes ja juhkus de gávtjas.</verse>
          <verse number="29" Guhti bårrå ja juhká ájádalák gen rumáj le, sån allasis duobmov bårrå ja juhká.</verse>
          <verse number="30" Dan diehti li nåv ålos skihpasa ja rasje dijá siegen, ja moaddása li jámadam.</verse>
          <verse number="31" Jus iehtjama lulujma åtsådallat, de lulujma duobbmidallamis bessat.</verse>
          <verse number="32" Valla gå Härrá mijáv duobbmi, de nuktal vaj ep väráldijn aktan duobbmidalá.</verse>
          <verse number="33" Vielja, gå båråtjit lihpit tjåhkanime, de vuorddit guhtik guojmáda.</verse>
          <verse number="34" Jus soames le nälggomin, bårrus de goadenis, vaj ehpit duobbmuj tjåhkana. Gájkka ietjá ássjij birra diededav gå boadáv.</verse>
        </section>
      </chapter>
      <chapter title="12. kap." 
        <section title="Vuojŋŋanisá vattáldagá" 
          <verse number="1" Mij vuojŋŋalasj vattáldagájda guosská, de dijáv sidáv dajt dåbddåt.</verse>
          <verse number="2" Diehtebihtit gå hiedniga lijda, de moatteláhkáj gieladis boajtojubmelijda gässujda.</verse>
          <verse number="3" Dan diehti sidáv dijáv dádjadit, aktak Jubmela Vuojŋŋanisás dievdeduvvam ij javla: ”Garroduvvam lehkus Jesus”, ij ga aktak máhte javllat: ”Jesus le härrá”, ietján gå ájlis Vuojŋŋanisá baktu.</verse>
          <verse number="4" Ármovattáldagá li moattelágátja, valla Vuojŋŋanis le avtalágásj.</verse>
          <verse number="5" Dievnastusá li moattelágátja, valla Härrá le avtagasj.</verse>
          <verse number="6" Dago li moattelágátja, valla Jubmel avtagasj, sån guhti gájkka gájkaj lunna barggá.</verse>
          <verse number="7" Vuojŋŋanis juohkkahattjan almmus vaj ávkken sjaddá.</verse>
          <verse number="8" Nubbe vijsesvuodav Vuojŋŋanisá baktu hoallá, nubbe vat diedov daŋga Vuojŋŋanisá baktu hoallá.</verse>
          <verse number="9" Nubbe jáhkov Vuojŋŋanisá baktu oadtju, nubbe vat vattáldagáv skihppijt buoredittjat daŋga Vuojŋŋanisá baktu,</verse>
          <verse number="10" ietjes fámov oadtju oavddodagojt dagátjit. Nubbe oadtju vaddásijt åvddålijsárnutjit, nubbe vat vuojŋŋanisájt tjuoldátjit. Nubbe moattelágásj gielaj sárnnu, nubbe vat tjielggi mav gielaj sárnnu.</verse>
          <verse number="11" Gájkka dáv dahtak Vuojŋŋanis dahká, juogedijn vattáldagájt juohkkahattjaj ietjas sidoda milta.</verse>
        </section>
        <section title="Lahtasa rubmahin mij le Kristus" 
          <verse number="12" Nåv gåk rumáj le akta vájku li moadda lahtasa, ja gájkka dá lahtasa avtav rubmahav dahki, nåv le aj Kristusijn.</verse>
          <verse number="13" Avtajn Vuojŋŋanisájn gájka lip gástaduvvam avta rubmahij, lehkup dal juvdá jali grehka, oarje jali friddja almatja, ja gájka lip avtav Vuojŋŋanisáv juhkam.</verse>
          <verse number="14" Ij le rumáj akta ájnna ladás, ájnat moadda lahtasa.</verse>
          <verse number="15" Jus dal juolgge javllá: ”Iv le giehta ja iv rubmahij gullu”, de daŋgas diehti rubmahij gullu.</verse>
          <verse number="16" Jus biellje javllá: ”Iv le tjalmme ja dan diehti iv rubmahij gullu”, de daŋgas diehti gullu.</verse>
          <verse number="17" Jus åbbå rumáj luluj tjalmme, gåsi de gullo? Jus gájkka luluj gullo, gåsi de happsem?</verse>
          <verse number="18" Valla Jubmel dal sidodis milta juohkka lahtasav rubmahij biejaj.</verse>
          <verse number="19" Jus gájkka luluj akta ájnna ladás, luluj gus de migek rubmahijt?</verse>
          <verse number="20" Le galla ållo lahtasa, valla dåssjå akta ájnna rumáj.</verse>
          <verse number="21" Tjalmme ij buvte giehtaj javllat: ”Iv mån duv dárbaha”, ij ga oajvve juolgijda: ”Iv mån dunnuv dárbaha.”</verse>
          <verse number="22" Ållu nuppeláhkáj! Dárbahip aj rubmaha lahtasijt, ma vuojnnet li sjäbttjásabmusá,</verse>
          <verse number="23" ja lahtasijt, ma vuojnnet li árvodime, árvulattjabun dahkap ja lahtasijt majs skábmádip hiebalgabbon dahkap,</verse>
          <verse number="24" hiebalgis lahtasij ij nåv dárbaha dahkat. Valla Jubmel le rubmahav tjoahkkáj biedjam ja ienemus gudnev lahtasijda vaddám, ma li gälvodabmusa,</verse>
          <verse number="25" vaj rubmaha lahtasa e gaskasa rijddalatjá, ájnat nuppe nuppijt huksi.</verse>
          <verse number="26" Jus akta ladás gierddá, de gájkka iehtjáda aj gierddi. Jali jus akta ladás guddneduvvá, de gájkka iehtjáda ávvudalli.</verse>
          <verse number="27" Dij lihpit Kristusa rumáj, ja juohkkahasj dijás le suv rubmaha ladás.</verse>
          <verse number="28" Jubmel le tjoaggulvissaj soabmásijt apostelin gåhttjum, soabmásijt profehtan ja soabmásijt åhpadiddjen; soabmásijda le fámov vaddám oavddodagojt dagátjit, skihppijt buoredittjat, viehkedittjat, tjuottjodittjat ja moattelágásj gielaj sárnutjit.</verse>
          <verse number="29" Le sij gájka apostela? Le sij gájka profehta? Le sij gájka åhpadiddje? Dahki sij gájka oavdojt?</verse>
          <verse number="30" Bukti sij gájka skihppijt buoredit? Bukti sij gielaj sárnnot jali gielajsárnnomav tjielggit?</verse>
          <verse number="31" E, valla gähttjalihtit stuorámus ármovattáldagájt åhtsåt. Ja de didjij gájkin buoremus gäjnov vuosedav.</verse>
        </section>
      </chapter>
      <chapter title="13. kap." 
        <section title="Gájkin buoremus gäjnno: gieresvuohta" 
          <verse number="1" Vájku vil almatjij ja ieŋŋgilij gielaj luluv sárnnot, valla mujna ij lulu gieresvuohta, de luluv dåssjå tjuoddje biello, skálajdiddje divgga.</verse>
          <verse number="2" Vájku mujna lulun profehta vaddása ja gájkka tjiegosvuodajt luluv dåbddåt ja gájkka diedo lulun, ja vájku mujna luluj gájkka jáhkko várijt sirdátjit, valla ij lulu gieresvuohta, de iv lulu mige.</verse>
          <verse number="3" Vájku vil häjojda luluv juogadit gájkka mij mujna le, ja vájku luluv iehtjam boaldedahttet, valla ij lulu gieresvuohta, de iv lulu majdik vuojttet.</verse>
          <verse number="4" Gieresvuohta le gierddis ja buorre. Gieresvuohta ij le udnodibme, ij ga ietjas rámpo, ij ga stuorástalá.</verse>
          <verse number="5" Ij le hähkkaráduk, ij ga ietjastalle, ij le suhtisj, ij ga bahájt vuorkuda.</verse>
          <verse number="6" Ij vierrevuodas ávvudalá, sádnesvuodas galla.</verse>
          <verse number="7" Gieresvuohta gájkka guoddá, gájkka jáhkká, gájkka doajvvu ja gájkka gierddá.</verse>
          <verse number="8" Gieresvuohta ij goassak någå. Profehtak vaddása nåhki, gielajsárnnom sjávvun. Diedo nåhki.</verse>
          <verse number="9" Miján li vádna diedo ja profehtak hållamvaddásijs vánes,</verse>
          <verse number="10" valla gå ållesvuohta boahtá de vádne gáhtu.</verse>
          <verse number="11" Mánnán hålliv mánáj láhkáj, dádjadiv mánáj láhkáj ja ájádalliv mánáj láhkáj. Valla ållessjattugin mánnasijt guodiv.</verse>
          <verse number="12" Dálla degu tjiegossiek spiedjilgåvåv vuojnnep; dalloj árudijás árudidjaj vuojnnep. Dálla dádjadav muhtem märráj; dalloj ållåsit nåv gåktu Jubmel muv ållåsit dåbddå.</verse>
          <verse number="13" De bissu dá gålmmå: Jáhkko, doajvvo ja gieresvuohta, ja dajs gájkin stuorámus le gieresvuohta.</verse>
        </section>
      </chapter>
      <chapter title="14. kap." 
        <section title="Profehtak hållam" 
          <verse number="1" Vidtjut gieresvuohtaj, valla viggit aj vuojŋŋalasj vattáldagájt oadtjot, åvdemusát åvddålijsárnnoma vattáldagájt.</verse>
          <verse number="2" Guhti gielaj sárnnu, ij almatjijda sárno, ájnat Jubmelij; ij guhtik suv dádjada, vuojŋŋanisánis tjiegosvuodajt hoallá.</verse>
          <verse number="3" Valla guhti åvddålijsárnnu, almatjijda hoallá, sijáv gievrrot, vágot ja jaskat.</verse>
          <verse number="4" Guhti gielaj sárnnu, ietjas gievrrot, valla guhti åvddålijsárnnu tjoaggulvisáv gievrrot.</verse>
          <verse number="5" Sidáv gájka lulujda gielaj sárnnot valla ienemusát åvddålijsárnnot. Åvddålijsárnnom le gielajsárnnomis buorep, jus ij tjielggi majt hoallá tjoaggulvisá gievrrodibmen.</verse>
          <verse number="6" Vielja, mij ávkijt le jus dijá lusi boadáv gielaj sárnutjit, valla iv didjij mavga bigodimev jalik diedov jalik åvddålijsárnnomav jali åhpadimev vatte?</verse>
          <verse number="7" Jus jábma tjuojan, juogu de bitjun jali hárppa, tjuodjá tjuoldek jienaj, gåktu de buktá gullat mij tjuojaduvvá?</verse>
          <verse number="8" Ja guhtis dal ietjas dårruj gárvet, jus basuvnna ij tjielggasit tjuoja?</verse>
          <verse number="9" Nåv aj dijájn: Jus ehpit njuoktjamijn tjielggasit håla, gåktus de dádjadit majt hållabihtit? Guoros ilmmáj ham de hållabihtit.</verse>
          <verse number="10" Vájku man ållo giela väráldin, de älle mahkka jienadime.</verse>
          <verse number="11" Valla jus iv jienajt dádjada, de abmasin lev sunji guhti hoallá ja sån munji.</verse>
          <verse number="12" Nåv aj dijájn: Gå dal Vuojŋŋanisá fámojt gähttjalihpit allasihtte ássat, gähttjalihtit de valjev dajs oadtjot tjoaggulvisá gievrrodibmen.</verse>
          <verse number="13" Dan diehti ádnus sån, guhti gielaj sárnnu, máhttudagáv hålav tjielggitjit.</verse>
          <verse number="14" Jus de gielaj råhkådaláv de muv vuojŋŋanis råhkådallá, valla jiermijda ávkedibmen.</verse>
          <verse number="15" Majt dát merkaj? Sidáv vuojŋŋanisájnam råhkådallat, valla sidáv aj jiermij råhkådallat. Sidáv hievedusáv vuojŋŋanisájnam lávllot, valla jiermij aj.</verse>
          <verse number="16" Jus vuojŋŋanisán gijtulvisråhkålvisáv råhkåla, gåktu de ålggolahá lulun máhttet Amenav duv gijtulvissaj javllat?</verse>
          <verse number="17" Buorre gå gijtá, valla nubbe ij dassta gievro.</verse>
          <verse number="18" Jubmelij gijtto, gielaj ienebuv sárnov gå gájkka dij iehtjáda,</verse>
          <verse number="19" valla vaj iehtjáda aj juojddá oahppi, de tjoaggulvisán ienni vihtta bágo jiermijnam sárnov gå tuvsánijt gielaj.</verse>
          <verse number="20" Allit vielja jiermij hárráj mánnán liege, valla liehkit mánnán bahudagá hárráj, ja ållessjattuga jiermij hárráj.</verse>
          <verse number="21" Lágan le tjáleduvvam: Amás gielaj ja hålaj dán álmmugij sárnov, valla e ga dalloj muv gulldala, javllá Härrá.</verse>
          <verse number="22" Dan diehti gielajsárnnom sjaddá jáhkodimijda märkkan, ij jáhkulattjajda, valla profehtak hållam jáhkulattjajda märkkan, ij de jáhkodimijda.</verse>
          <verse number="23" Jus ålles tjoaggulvis tjåhkan ja gájka gielaj sárnnu ja de ålggolahá jali jáhkodime båhti, de didjij javlli: ”Mielajt ham dij lihpit láhppám.”</verse>
          <verse number="24" Valla jus gájka profehtagit hålli ja de ålggolij jali jáhkodibme boahtá, de suv sutto bihkusij båhti ja gájka suv tsuojggiji,</verse>
          <verse number="25" ja bihkus mij suv vájmon le tjiehkusin. De luobddel muohto ednama guovlluj ja Jubmelav råhkådalá tjuorvvu: ”Jubmel le duodaj dijá lunna.”</verse>
        </section>
        <section title="Tjoaggulvisá tjåhkanimij njuolgadusá" 
          <verse number="26" Vielja, majt dát merkaj? Na gå tjåhkanihpit, de juohkkahattjan le juoga vaddusin: sálmma, åhpadibme, bigodibme, gielajsárnnom jali dasi tjielggim. Valla sjaddus gájkka gievrrodibmen.</verse>
          <verse number="27" Gielaj sárnodijn, de hållusa guovtes jali ienemusát gålmås, akta ájgen, ja tjielggijus soames.</verse>
          <verse number="28" Jus aktak ij tjielggit máhte, de lehkus gielaj sárnno tjåhkanimijn sjávot ja hållus ienni allasis ja Jubmelij.</verse>
          <verse number="29" Profehtajs hållusa guovtes jali gålmås, ja iehtjáda árvustallusa sijá hålav.</verse>
          <verse number="30" Jus soames danna tjåhkkåhime bigodimev oadtju, de sjávvunis sån guhti le hållamin.</verse>
          <verse number="31" Juohkkahattjaj le máhttelis åvddålijsárnnot, akta ájgen, vaj gájka juojddá oahppi ja gájka aloduvvi.</verse>
          <verse number="32" Profehtaj vuojŋŋanisá li profehtajda gullogisá.</verse>
          <verse number="33" Jubmel ij le måjve Jubmel ájnat ráfe Jubmel. Nåv gåk gájkka ájllisij tjoaggulvisájn</verse>
          <verse number="34" lehkusa nissuna tjåhkanimijn sjávot: sidjij ij le loahpe hållat, ájnat lehkusa vuollásattja, nåv gåktu láhka javllá.</verse>
          <verse number="35" Jus mavga sihti diehtet, gatjádusá ålmmåjstisá gå viessusisá li jåvsådam, dajna gå nissunij ij hieba tjåhkanimijn hållat.</verse>
          <verse number="36" Vaj dijás gus Jubmela báhko le vuolggám, ja dåssjå didjij gus le boahtám?</verse>
          <verse number="37" Jus soames ietjas profehtan adná jali suv mielas sujna li vuojŋŋalasj vattáldagá, diehtus de mav didjij Härrá budán tjáláv.</verse>
          <verse number="38" Guhti dáv ij dåhkkida, iesj ij dåhkkiduvá.</verse>
          <verse number="39" Vielja, gähttjalihtit åvddålijsárnnoma vattáldagáv oadtjot, valla allit val gielajsárnnomav biehtoda.</verse>
          <verse number="40" Sjaddus gájkka sjiehttogisláhkáj ja vuohkasin.</verse>
        </section>
      </chapter>
      <chapter title="15. kap." 
        <section title="Ådå iellem jábmema maŋŋela Kristusa tjuodtjelime baktu" 
          <verse number="1" Vielja, dijáv mujttádahtáv evangeliumav mav didjij sárnnediv ja mav aj duostojda ja masi aj lihpit tjanáduvvam.</verse>
          <verse number="2" Dan baktu gádjusihpit jus anodihpit bágos, mav didjij sárnnediv, ietján dåssjåj lihpit jáhkkuj boahtám.</verse>
          <verse number="3" Åvdemusát lev didjij vaddám mav iesj duosstuv: Tjálugij milta Kristus mijá suttoj åvdås jámij ja</verse>
          <verse number="4" hávddáduváj, tjálugij milta goalmát biejve tjuodtjelij,</verse>
          <verse number="5" ja Kefasij ietjas bigodij ja maŋŋela lågenanguoktásij.</verse>
          <verse number="6" Maŋŋela vat ienebuj gå vihttatjuode vielljaj avta bále ietjas bigodij. Sijájs ienemus oasse ájn viessu, valla soabmása li jábmám.</verse>
          <verse number="7" Ja de Jakobij ietjas bigodij ja maŋŋela gájkka apostelijda.</verse>
          <verse number="8" Gájkin maŋemusát ietjas munji bigodij, munji tsuovkkanimmánnáj.</verse>
          <verse number="9" Apostelijs lev mån gájkin äbddásamos, iv le åbbånis árvvogis apostelin gåhtjoduvátjit, dajna gå Jubmela tjoaggulvisáv lev doarrádallam.</verse>
          <verse number="10" Valla Jubmela ármo baktu lev guhti lev, ij ga suv ármmo muv vuosstij le dåssjåj sjaddam. Barggam lev dåjs nuppijs ienebuv, iv galla iesj, ájnat Jubmela ármmo mij mujna lij.</verse>
          <verse number="11" Lehkus dal mån jali då nuppe: nåv sárnnedip ja nåv lihpit jáhkkuj boahtám.</verse>
          <verse number="12" Valla jus dal sárnneduvvá, Kristus jábbmegij lussta tjuodtjelij, gåktu de dijás soabmása máhtti javllat jábbmegij tjuodtjelibme ij le almma?</verse>
          <verse number="13" Jus ij le jábbmegij tjuodtjelibme, de ij le Kristus ga tjuodtjelam.</verse>
          <verse number="14" Valla jus Kristus ij le tjuodtjelam, de mijá sárnne le guoros ja dijá jáhkko aj guoros.</verse>
          <verse number="15" De bihkusij boahtá vieret lip Jubmela birra vihtanasstám, dajna gå sárnnedam lip Jubmel le Kristusav tjuottjeldahttám. Dav de ij lulu máhttet, jus jábbmega e lulu tjuodtjelit.</verse>
          <verse number="16" Jus jábbmega e lulu tjuodtjelit, de ij Kristus ga tjuodtjelit lulu.</verse>
          <verse number="17" Valla jus Kristus ij lulu tjuodtjelit, de mijá jáhkko luluj árvodibme ja dij világa suttojnihtte lulujda.</verse>
          <verse number="18" De li aj láhppum, gudi jáhkon Kristusij li jábmám.</verse>
          <verse number="19" Jus dåssjå dán iellemin lip Kristusij dårvustallam, de lip almatjijs gájkin äbddásabmusa.</verse>
          <verse number="20" Valla Kristus le dal jábbmegij lussta tjuodtjelam vuostatjin sijájs gudi li jábmám.</verse>
          <verse number="21" Gå dal jábmem almatja baktu bådij, de jábbmegij tjuodtjelibme aj almatja baktu boahtá.</verse>
          <verse number="22" Nåv gåktu gájka Adama baktu jábmi, de gájka Kristusa baktu ådå iellemav oadtju.</verse>
          <verse number="23" Valla juohkkahasj vuoros milta: Kristus vuostatjin ja gå de boahtá, de gudi sunji gulluji.</verse>
          <verse number="24" Dan maŋŋela nåhkåm boahtá, gå rijkav Jubmel Áhttjáj vaddá. Dalloj le de gájkka härrávieldev, vieksesvuodav ja fámov dåssjidam,</verse>
          <verse number="25" dan diehti gå gånågissan ráddi, dasik gájkka vasjulattjajt juolgijis vuolláj le biedjam.</verse>
          <verse number="26" Jábmem le maŋemus vasjulasj mij dåssjiduvvá,</verse>
          <verse number="27" dajna gå gájkka le juolgijis vuolláj biedjam. Gå javladuvvá gájkka le suv vuolláj biejaduvvam, de diehttelis Jubmel ij le suv vuolláj biejaduvvam, guhti gájkka suv vuolláj biejaj.</verse>
          <verse number="28" Gå dal gájkka suv vuolláj le biejaduvvam, de Bárnne iesj biejaduvvá suv vuolláj, guhti gájkka suv vuolláj biejaj, vaj Jubmel gájkkan gájkajn sjaddá.</verse>
          <verse number="29" Majt ietján dahki, gudi ietjasa jábbmegij åvdås gástadahtti? Manen sijá diehti gástadahtti, jus jábbmega e åbbånis tjuodtjela?</verse>
          <verse number="30" Ja man diehti gis iehtjam juohkka båttå hägganiedaj luojtáv?</verse>
          <verse number="31" Vielja, duodaj guhkev muv rámmpon Kristus Jesusin, mijá härrán, lihpit: Jábmem le muv tjalmij åvdån juohkka biejve.</verse>
          <verse number="32" Mij ávkijt munji luluj, jus dåssjå almatjij vuoge milta luluv ájádallat, gå urudisáj vuosstij Efesosin dårruv? Jus jábbmega e tjuodtjela, de bårrup ja juhkup, dajna gå idet jábmep.</verse>
          <verse number="33" Allit bähtádalá. ”Nievres siebrre buorre dábijt bäjsstá.”</verse>
          <verse number="34" Jierijdihtit ja allit dasti suddoda! Muhtema li gudi e sidá majdik Jubmela birra diehtet, skábmon didjij dav javlav.</verse>
        </section>
        <section title="Tjuodtjelibme le ietjájduvvam" 
          <verse number="35" Muhtema dal usjudalli: ”Gåktus jábbmega tjuodtjeli? Makkir rumáj le siján gå båhti?”</verse>
          <verse number="36" Gájves! Mav sáddji ij ällá jus ij jáme.</verse>
          <verse number="37" Gå sáddji, de i boahtte sjattov sáddji, ájnat gårnnetjalmev jali juokkirik sádjogårnev.</verse>
          <verse number="38" Valla Jubmel dasi vaddá hámev mav sihtá, ja juohkka gårnne sierra hámev oadtju.</verse>
          <verse number="39" Älle gájkka rubmaha avtalágátja, ájnat almatjijn, slihturijn, låttijn ja guolijn le fert avtan ietjaslágásj rumáj.</verse>
          <verse number="40" Almmelasj rubmaha ja ednama rubmaha li, valla almmelasj rubmahijn le ednama rubmahijs ietjálágásj guojttem.</verse>
          <verse number="41" Biejven le sierra guojttem, mánon sierra ja nástijn vat sierra. Ja juohkka násten le ájn de vil sierra guojttem.</verse>
          <verse number="42" Nåv le aj jábbmegij tjuodtjelibme. Mij dåssjåniddjen sáddjiduvvá, nåhkåmahttán tjuodtjel.</verse>
          <verse number="43" Mij gudnedisvuodan sáddjiduvvá, herlukvuodan tjuodtjel. Mij sjiebtjesvuodan sáddjiduvvá, ålles fámon tjuodtjel.</verse>
          <verse number="44" Mij luondulasj rubmahin sáddjiduvvá, vuojŋŋalasj rubmahin tjuodtjel. Jus luondulasj rumáj le, de vuojŋŋalasj rumáj aj le.</verse>
          <verse number="45" Náv le aj tjáleduvvam: Vuostasj almasj, Adam, ielle siellon sjattaj, valla maŋemus Adam vuojŋŋanissan, mij iellemav vaddá.</verse>
          <verse number="46" Vuojŋŋalasj ij vuostatjin boade, ájnat luondulasj boahtá. Esski dan maŋŋela de vuojŋŋalasj boahtá.</verse>
          <verse number="47" Vuostasj almasj ednamis bådij ja ednam lij. Nubbe almasj almes boahtá.</verse>
          <verse number="48" Nåv gåktu ednamis almasj lij, li aj gájka ednamis, ja nåv gåktu almes almasj le, li aj almmelattja.</verse>
          <verse number="49" Ja nåv gåktu mij lip gåvå ednama almatjis, lip aj gåvå almmelasj almatjis.</verse>
          <verse number="50" Vielja, valla dáv didjij javlav: Oadtje ja varra ij Jubmela rijkav árbbi. Ij ga dåssjåniddje máhte nåhkåmahtesvuodav árbbit.</verse>
          <verse number="51" Tjiegosvuodav dal didjij hålav: Gájka ep jáme, valla gájka ietjájduvvap,</verse>
          <verse number="52" hähkkat, oanegis båttån, gå maŋemus basuvnna tjuodjá. Basuvnna tjuodjá, ja dalloj jábbmega nåhkåmahtes hámen tjuodtjeli, ja mij ietjájduvvap.</verse>
          <verse number="53" Dåssjåniddje viertti nåhkåmahtesvuohtaj gárvoduvvat ja jábbmelasj viertti jámegahtesvuohtaj gárvoduvvat.</verse>
          <verse number="54" Valla gå dåssjåniddje nåhkåmahtesvuohtaj gárvoduvvá ja jábbmelasj jámegahtesvuohtaj gárvoduvvá, de sjaddá nåv gåktu tjálugij le tjáleduvvam: Jábmem le njieladuvvam ja vuojtto le boahtám.</verse>
          <verse number="55" Jábmem, gånnå le duv sjnjuhtje? Jábmem, gånnå le duv vuojtto?</verse>
          <verse number="56" Jábmema sjnjuhtje le suddo, ja sutto fábmo le láhka.</verse>
          <verse number="57" Jubmelij gijtto, guhti vuojtov midjij härrá Jesus Kristusa baktu vaddá.</verse>
          <verse number="58" Vielljagärrása, lehkut dan diehti nannusin ja stajgugin, ja lehkut agev Härrá bargon vissjalin. Dij diehtebihtit Härrá åvdån ehpit le dåssjåj barggam.</verse>
        </section>
      </chapter>
      <chapter title="16. kap." 
        <section title="Biedniktjoaggem Jerusalema ristagisájda" 
          <verse number="1" Gå le gatjálvis biednikviehkes ájllisijda, barggit de njuolgadusáj milta majt Galatia tjoaggulvisájda vaddiv.</verse>
          <verse number="2" Tjoahkkigåhtis juohkkahasj vuostasj biejve sábbáda maŋŋela rádes milta, vaj biedniktjoaggem ij álge esski gå jåvsådav.</verse>
          <verse number="3" Gå boadáv de girjev tjáláv ja rájav gejt ietja válljibihtit dajna girjijn vattáldagájt Jerusalemij dålvutjit.</verse>
          <verse number="4" Jus dárbbo, de sijá fáron iesj vuolgáv.</verse>
        </section>
        <section title="Paulusa mannulakájggomusá" 
          <verse number="5" Boadáv dijá lusi gå Makedonian lev mannam. Usjudaláv vuojn Makedonia milta mannat.</verse>
          <verse number="6" Valla dijá lunna ájgov muhtem ájgev ganugit, soajtáv dálvvadit ja de máhttebihtit muv viehkedasstet gå vat vuolgáv, gåsi de.</verse>
          <verse number="7" Dán bále, jus Härrá miedet, ájgov dijáv guossidit, iv dåssjå mieddel mannat.</verse>
          <verse number="8" Ájgov Efesosin ájlistagájda årrot.</verse>
          <verse number="9" Dåppe le uksa munji rabás: bargos ållo ja vuosstetjuodtjojs ållusa.</verse>
        </section>
        <section title="Timoteos ja Apollos guossen" 
          <verse number="10" Huksit Timoteosav gå boahtá, vaj dijá diehti ij dárbaha måråstit. Sån le Härrá bargon muv láhkáj,</verse>
          <verse number="11" ja dan diehti allus aktak suv álbedu. Viehkedihtit suv vuolgátjit ja sávadihtit sunji ráfev vaj muv lusi máhttá máhttsat. Mån aktan vieljaj lev suv vuorddemin.</verse>
          <verse number="12" Mij Apollosvielljaj gullu, de vissjalit lev suv bádtjim dijá lusi vuolgátjit, aktan vieljaj. Ij lim suv ájggomus dálla vuolgget; bådisj sån sjiehtes ájge.</verse>
        </section>
        <section title="Vágodusá ja varrudagá" 
          <verse number="13" Gåhtsit, bissut nannusit jáhkon, lehkut jállon ja gievrran.</verse>
          <verse number="14" Dahkit gájkka gieresvuodan.</verse>
          <verse number="15" Vielja, akta ássje ájn. Diehtebihtit Stefanas goahtefuolkijnis lij Akaia vuostasj sádjo Kristusin, ja vissjalit sij li ájllisijt dievnastam.</verse>
          <verse number="16" Sidáv dijáv vuollegattjan årrot dakkir almatjijda ja gájkajda, gudi rahtji ja barggi.</verse>
          <verse number="17" Ávon lev gå Stefanas, Fortunatus ja Akaikos diehki båhtin.</verse>
          <verse number="18" Dijáv åhtsålattijn li muv gievrrodam, muv degu dijáv ávvudahttám. Adnit dakkirijt árvvon.</verse>
          <verse number="19" Asia tjoaggulvisá didjij varrudagájt sárnnu. Akvila ja Priska ja tjoaggulvis mij sunnu goahtáj tjåhkan, varrudahtti vájmos didjij, jáhkoguojmijda.</verse>
          <verse number="20" Gájkka vielja didjij varrudagájt sárnnu. Buorástahttit guhtik guojmáda ájlis tjulástagájn.</verse>
          <verse number="21" Dála mån, Paulus, varrudagájdam iehtjam giedajn tjáláv.</verse>
          <verse number="22" Garroduvvam sån guhti Härráv ij iehtse. Marana ta.</verse>
          <verse number="23" Härrá Jesusa ármmo tjuovvus dijáv.</verse>
          <verse number="24" Kristus Jesusin le muv gieresvuohta dijáj gájkaj lunna.</verse>
        </section>
      </chapter>
    </book>
    <book title="Paulusa nubbe girjje Korinta ristagisájda" 
      <chapter title="1. kap." 
        <section title="Varrudagá" 
          <verse number="1" Paulusis, Jubmela sidoda baktu Kristus Jesusa apostel, ja Timoteosvieljastimme Jubmela tjoaggulvissaj Korintan ja gájkka ájllisijda Akaia dáfojn.</verse>
          <verse number="2" Ármmo ja ráfe Jubmelis, Áhtjestimme ja härrá Jesus Kristusis.</verse>
        </section>
        <section title="Jaskadus gierddamusájn" 
          <verse number="3" Rámmpo lehkus mijá härráj Jesus Kristusa Jubmelij ja Áhttjáj, ármmogisvuoda Áhttjáj ja gájkka jaskadusá Jubmelij.</verse>
          <verse number="4" Gájkka vájvijn mijáv jaskat, vaj jaskadusá baktu mav Jubmelis oadtjop lulujma jaskadit juohkkahattjav guhti vájvástuvvá.</verse>
          <verse number="5" Valjet lip Kristusa gierddamusájs oasev oadtjum ja dan diehti Kristusa baktu valjet jaskaduvvap.</verse>
          <verse number="6" Jus gártjesvuodan lip, de dan baktu jaskaduvvabihtit ja gádjusihpit. Jus jaskaduvvap de dij aj jaskaduvvabihtit, massta viehkev oadtjobihtit avtalágásj gierddamusájt guoddet gå mij.</verse>
          <verse number="7" Nannusit didjij åskeldip, diehtep gå diján le gierddamusájs oasse, de le aj jaskadusás oasse.</verse>
          <verse number="8" Vielja, sidáv dijáv diehtet, makkir vájvijn Asian lijma. Vájve lidjin badjel miere låssåda, ejma dasti jáhke hekkajn rijbbap.</verse>
          <verse number="9" Valla ietjajnimme duobmov jábmemij guottijma, vaj ep lulu allasimme dårvustallat, ájnat Jubmelij guhti jábbmegij lussta tjuottjeldahttá.</verse>
          <verse number="10" Dakkir häggavádás sån mijáv gájoj ja vaden gádju. Ja dårvustallap sunji vaj világa mijáv gádju.</verse>
          <verse number="11" Viehkedihtit mijáv råhkådallat, vaj moattes Jubmelav gijtti ármos mav moaddásij baktu oadtjop.</verse>
        </section>
        <section title="Paulusa mannulahka maŋeduvvá" 
          <verse number="12" Dála le mijá rámmpo ja dav aj mijá oamedåbdo vihtanassti: Väráldin, ja ájnnasit dijá gaskan, lip vájaldam ájlis rájnnavuodan, mij Jubmelis boahtá. Ep le värálda vijsesvuodas, ájnat Jubmela ármos lájddiduvvam.</verse>
          <verse number="13" En måj didjij mavga iehtjádav tjále gå mav ietja låhkåbihtit ja dádjadihpit. Ja doajvov ållåsit dádjadittjabihtit</verse>
          <verse number="14" mav juo muhtem märráj lihpit dádjadahtjam: härrá Jesusa biejve mij lip dijá rámmpo, ja dij mijá rámmpo.</verse>
          <verse number="15" Dajna åskujn sihtiv vuostak dijá lusi mannat, vaj lulujda ávov Jubmela ármos oadtjot.</verse>
          <verse number="16" Dijá lussta ájgov Makedonian manádit ja dåppelt vat máhttsat dijás viehkev Judea mannulahkaj åttjutjit.</verse>
          <verse number="17" Dale nåvti muv ájggomus lij. Giehppismielak ussjolvis gus lij? Lev gus mån oattje bieles nåv sjiebtjes, vaj avta bále javlav le ja ij?</verse>
          <verse number="18" Jubmel máhttá duodastit mav didjij javlav, ij le goappátjagá le ja ij.</verse>
          <verse number="19" Jubmela Bárnne, Kristus Jesus, gev måj Silvanusijn ja Timoteos lip dijá lunna sárnnedam, ij lim goappátjagá le ja ij. Sujna le dåssjå le,</verse>
          <verse number="20" dajna gå gájkka Jubmela jáhto li suv baktu vásstádusáv oadtjum: le. Dan diehti de suv baktu javllap Amen, Jubmelij guddnen.</verse>
          <verse number="21" Jubmel iesj mijáv ja dijáv jáhko baktu Kristusij tjadná ja le mijáv vuojddam;</verse>
          <verse number="22" sån le aj mijáv sinidahttám ja Vuojŋŋanisáv midjij vaddám, duodastussan mijá vájmojda.</verse>
          <verse number="23" Jubmelav vihtanin biejav ja hekkam duodastussan: Sidáv dijáv árjjot ja dan diehti iv le ájn Korintaj jåvsådam.</verse>
          <verse number="24" En måj dijá jáhkov ráddi, ájnat viehkediddjen dijá ávvuj lin - jáhkon ham nannusa lihpit.</verse>
          <verse number="2" Lev mierredam iv ájn akti dijá lusi surgujn boade.</verse>
        </section>
      </chapter>
      <chapter title="2. kap." 
        <verse number="1" Jus didjij surgov buvtáv, le gus de aktak guhti muv ávvudahttá? Na, ij aktak ietjá gå sån, guhti muv baktu surgov oattjoj.</verse>
        <verse number="3" Tjálliv mav tjálliv, vaj iv dárbaha surggahit sijá diehti, gudi má lulun muv ávvudahttet ja visses lev muv ávvo dijáj gájkaj ávvo le.</verse>
        <verse number="4" Låsså dättos ja vájmo báktjasis tjiero didjij tjálliv. Ittjiv tjále dijáv hådjen dagátjit, ájnat dádjadittjat man tjiegŋalit dijáv ähtsáv.</verse>
        <section title="Guhti surgov buktá, ándagis luojteduvvá" 
          <verse number="5" Jus dal soames surgov buktá, de ij le muv, ájnat dijájt gájkajt hådjodam, gåjt edasik muhtem märráj, vaj iv alvvi.</verse>
          <verse number="6" Sunji, guhti surgguj le siválasj, le nuoges dijáj ienemusáj nuktalus;</verse>
          <verse number="7" galggabihtit dal ienni suv ándagis luojttet ja jaskadit, vaj låsep surgos ij håhkkåna.</verse>
          <verse number="8" Dan diehti vájnnodav dijáv sunji gieresvuodav vuosedit.</verse>
          <verse number="9" Didjij ham tjálliv vaj oattjov diehtet man nannusit gullogisvuodan bissobihtit.</verse>
          <verse number="10" Gev dij ándagis luojttebihtit, suv luojtáv aj mån. Ja gå ándagis luojttám lev, jus dal mige ándagis luojttet, de lev dav dijá diehti ja Kristusa åvdån dahkam,</verse>
          <verse number="11" vaj Sáhtán ij besa mijáv bähtátjit. Diehtep ham juo makkir ájggomusá sujna li.</verse>
        </section>
        <section title="Paulus Troasin ja Makedonian" 
          <verse number="12" Gå Troasij jåvsådiv evangeliumav Kristusa birra sárnnedittjat, de uksa Härrá bargguj lij rahppot.</verse>
          <verse number="13" Valla ittjiv mielanam ráfev oattjo, dajna gå ittjiv Titusvieljam dåppe gávna. Dan diehti de sijáv hivástahttiv ja Makedoniaj vuolggiv.</verse>
        </section>
        <section title="Åvddånibme bargov nanni" 
          <verse number="14" Jubmelij gijtto, guhti Kristusa baktu agev muv vuojttofárrusis válldá, ja juohkka bájken muv miedet kristusdiedo njálga hapsav bigodit.</verse>
          <verse number="15" Jubmelij guddnen lev Kristusa njálga happsa sidjij gudi gádjusi, ja sidjij gudi håhkkåni,</verse>
          <verse number="16" happsa jábmemis jábmemij sidjij gudi håhkkåni, ja happsa iellemis iellemij sidjij gudi gádjusi. Ja guhtis máhttá dáv gájkka dahkat?</verse>
          <verse number="17" Iv le sijá moaddásij lágásj, gudi Jubmela bágov bånjådi, ájnat rájnnasin dav sárnnedav, nåv gåktu Jubmelis vatteduvvá, Jubmela åvdån ja Kristusa dievnastusán.</verse>
        </section>
      </chapter>
      <chapter title="3. kap." 
        <verse number="1" Juo gus dal vat iehtjam májnnogoadáv? Dárbahav gus mån májnnomgirjev didjij jali dijás, degu muhtem iehtjáda?</verse>
        <verse number="2" Iv, dajna gå dij lihpit muv májnnomgirjje dijá vájmojda tjáleduvvam ja gájkka almatja dav dåbddi ja låhki.</verse>
        <verse number="3" Dij ham lihpit Kristusa májnnomgirjje, mujsta tjáleduvvam ij blehkajn, ájnat ielle Jubmela Vuojŋŋanisájn, ij ga gierggedáblojda, ájnat dijá vájmojda, dáblojda oattjes ja varás.</verse>
        <section title="Oabme ja ådå lihto herlukvuohta" 
          <verse number="4" Dakkir åssko le mujna Jubmelij Kristusa baktu.</verse>
          <verse number="5" Ij val nåv vaj iesj ájmmudav majdik ietjastam ájádallat, juojddá mij ietjastam badján. Muv máhtto Jubmelis le.</verse>
          <verse number="6" Sån le munji máhtov vaddám ådå lihto dievnastiddjen, lihtto mij ij le bokstávva, ájnat Vuojŋŋanis. Bokstávva ham jábmet, valla Vuojŋŋanis iellemav vaddá.</verse>
          <verse number="7" Juo jábmema dievnastusán, mij lij gierggedáblojda bokstávvan tjuoladuvvam, lij dakkir herlukvuohta vaj israelaga hähttujin árudijása Mosesis jårggålit, gå suv árudidja nåv guojtij, vájku dal ruvva gádoj.</verse>
          <verse number="8" Man herlugabbo le de Vuojŋŋanisá dievnastus!</verse>
          <verse number="9" Jus duobmo dievnastusán lij herlukvuohta, man herlugabbo le de rievtesferdukvuoda dievnastus.</verse>
          <verse number="10" Mij åvddåla lij herlukvuohta ij le migek dán alvos stuoráp herlukvuoda guoran.</verse>
          <verse number="11" Jus lij herlukvuohta danna mij nåhkå, man stuoráp herlukvuohta le de danna mij bissu.</verse>
          <verse number="12" Gå dal mujna le dakkir doajvvo de stuorra jálosvuodan bargav, iv Mosesa láhkáj,</verse>
          <verse number="13" guhti árudijás lijnijn gåbtjåj, vaj israelaga ettjin bessat lulu vuojnnet, gåktu någåj mij lij gáhtomin.</verse>
          <verse number="14" Valla sijá miela li garrastuvvam, dajna gå ájn udnásj biejve rádjáj le gåbtjås sadjásis báhtsám, gå oabme lihto tjálugijt låhki. Ij vil ierit váldeduvá, dajna gå dåssjå Kristusa baktu gáhtu.</verse>
          <verse number="15" Ájn dálága le gåbtjås sijá vájmoj åvdån gå Mosesa láhka lågåduvvá.</verse>
          <verse number="16" Valla gå Härráj jårgijdi de gåbtjås ierit váldeduvvá.</verse>
          <verse number="17" Härrá le Vuojŋŋanis, ja ráfe gånnå Härrá vuojŋŋanis le.</verse>
          <verse number="18" Mij gájka gudi árudijáj gåbtjåk Härrá herlukvuodav gehtjadip ietjájduvvap avta herlukvuoda gåvvån; herlugin dagáduvvap herlukvuodas mij Härrás, Vuojŋŋanisás boahtá.</verse>
        </section>
      </chapter>
      <chapter title="4. kap." 
        <section title="Herlukvuohta vuojnnu aj Paulusa gierddamusájn" 
          <verse number="1" Gå mujna Jubmela ármmogisvuodan le dát dievnastus, de iv vuollána.</verse>
          <verse number="2" Hilgodav gájkka suollevis skámodisvuodajt, iv gávvelisvuodajn barga, iv ga Jubmela bágov rievddada, ájnat bihko sáddnáv sárnnedav ja duobbmijus muv juohkka almasj Jubmela árudijá åvdån.</verse>
          <verse number="3" Jus muv evangelium le tjiegaduvvam, de le tjiegaduvvam sidjij gudi håhkkåni.</verse>
          <verse number="4" Dán värálda jubmel le vuojn jáhkodimij jergav sjevnjuduhttám, vaj e dasti vuojne Kristusa herlukvuoda evangeliuma tjuovgav. Sån le ham Jubmela gåvvå.</verse>
          <verse number="5" Iv iehtjam sárnneda, ájnat Jesus Kristusav härrán: Iesj lev dievnastiddjen Jesusa diehti,</verse>
          <verse number="6" dajna gå Jubmel guhti javlaj: ”bájttus tjuovgga sjievnnjedin”, le aj muv vájmmuj tjuovgav bájtedahttám, vaj diehto Jubmela herlukvuoda birra luluj Jesus Kristusa árudijás bájttet.</verse>
          <verse number="7" Valla dát dávver le mujna rájrrelihtijn, vaj bigoduvvá dákkir stuorra fábmo Jubmelis boahtá, ij mujsta.</verse>
          <verse number="8" Lev juohkkaláhkáj nággiduvvam, valla iv le birástahteduvvam, juorrulattav valla iv le ráde dagi,</verse>
          <verse number="9" doarrádallamav gierddam, valla iv le guodeduvvam, ednamij tsábmestuvvam, valla iv dåssjiduvvam.</verse>
          <verse number="10" Agev rubmahin guottadav jábmemav mav Jesus gierdaj, vaj Jesusa iellem luluj muv rubmahin bihkusit.</verse>
          <verse number="11" Mån, guhti viesov, vatteduváv agev Jesusa diehti jábmemij, vaj Jesusa iellem luluj jábbmelasj oattjenam bigoduvvat.</verse>
          <verse number="12" Muv sinna jábmem de barggá ja iellem dijá sinna.</verse>
          <verse number="13" Mujna le dahtak jáhko Vuojŋŋanis, mij tjálugin tjáleduvvá: Jáhkáv, ja dan diehti sárnnedav. Mån aj jáhkáv, ja dan diehti sárnnedav.</verse>
          <verse number="14" Diedáv ham, guhti Härrá Jesusav tjuottjeldahtij, tjuottjeldahttá aj muv Jesusijn ja låjdåstahttá muv dijájn suv åvddåj.</verse>
          <verse number="15" Gájkka dát dijá diehti sjaddá, vaj ármmo luluj valjet moaddásij ållet sijá gijttogisvuohtan ja Jubmelij guddnen.</verse>
        </section>
        <section title="Boahtte herlukvuoda doajvvo" 
          <verse number="16" Dan diehti iv vuollána. Vájku muv ålgoldis almasj dåssjån, de muv sissŋálasj almasj biejves bäjvváj ådåstuvvá.</verse>
          <verse number="17" Muv åniájggásasj gierddamusá li gähppada stuorra ihkevenájggásasj herlukvuoda guoran, mav munji gárvedi, guhti iv várddaha dav mij vuojnnu, ájnat dav mij ij vuojnnu.</verse>
          <verse number="18" Mij vuojnnu dåssjån, mij ij vuojnnu bissu ihkeven ájggáj.</verse>
        </section>
      </chapter>
      <chapter title="5. kap." 
        <verse number="1" Diehtep gå gajkoduvvá goahte mij le mijá viesso ednamin, de miján le viesso almen mij le Jubmelis, ihkeven viesso mij ittjij giedaj dagáduvá.</verse>
        <verse number="2" Sjuohkadallap dáppe viesodijn, dajna gå vájddep almmelasj viessuj gárvoduvvat.</verse>
        <verse number="3" Gå de dasi lip gárvoduvvam, de ep rihttsot gávnadalá.</verse>
        <verse number="4" Mij, gudi dán goaden lip, vájvijs sjuohkadallap; ep ham sidá rihtsahit, ájnat gárvoduvvat, vaj jábbmelasj luluj iellemis njieladuvvat.</verse>
        <verse number="5" Jubmel iesj le mijáv jur dan diehti sjivnnjedam, ja Vuojŋŋanisáv midjij dasi duodastussan vaddám.</verse>
        <verse number="6" Dan diehti agev lip buorre dårvon, vájku vil diehtep Härrás lip ierit guhkev mijá viesso le rubmahin -</verse>
        <verse number="7" jáhkon viessop, vuojnek.</verse>
        <verse number="8" Buorre dårvon lip ja ienemusát lulujma sihtat rubmahav guodet ja viesoma Härrá lunna oadtjot.</verse>
        <verse number="9" Vidtjup de sunji vuohkasin viessot, juogu dal lip sijdan jali ep.</verse>
        <verse number="10" Gájka ham Kristusa duobbmoståvlå åvdån galggap tjuodtjot, nåv gåktu lip, ja danna juohkkahasj oadtju dan milta majt viesodijn dagáj, buorev jali baháv.</verse>
        <section title="Jubmel såbadusáv sihtá" 
          <verse number="11" Diedáv mån mij le Härrá balulasjvuohta ja dan diehti gähttjalav almatjijt oatsodit; Jubmel muv dåbddå, ja doajvov dij oamedåbdonihtte ietjada aj dåbddåbihtit.</verse>
          <verse number="12" Iv sidá iehtjam vat májnnogoahtet. Daŋgas diehti rámmput muv vaj máhttebihtit sijáv duostudit, gudi ålgoldis hámev májnnu valla e dav mij vájmon le.</verse>
          <verse number="13" Jus mielajs lidjiv, de Jubmela diehti lidjiv.</verse>
          <verse number="14" Jus ålles mielajn lev, de dijá diehti lev. Kristusa gieresvuohta muv nággit, ja diedáv jus akta gájkaj åvdås le jábmám, de gájka li jábmám.</verse>
          <verse number="15" Ja gájkaj åvdås sån jámij, vaj sij gudi viessu e ietjasa åvdås vieso, ájnat suv åvdås guhti sijá åvdås jámij ja tjuodtjelij.</verse>
          <verse number="16" Iv dasti avtak almatjij láhkáj árvustalá. Ja jus Kristusav littjav dan láhkáj árvustallam, de iv dasti dagá.</verse>
          <verse number="17" Guhti le Kristusin le ådå sjivnnjádus, oames le vássám, ådås le boahtám.</verse>
          <verse number="18" Gájkka dát Jubmelis boahtá, guhti mijáv Kristusa baktu ietjajnis såbadij ja muv såbadusá dievnárin biejaj.</verse>
          <verse number="19" Jubmel ålles väráldav Kristusa baktu ietjajnis såbadij: ittjij ga almatjijda sijá mieddemijt lågå, ja munji de såbadusá ságav åskeldij.</verse>
          <verse number="20" Lev de Kristusa sáhkaguodde, ja Jubmel dijáv muv baktu vágot. Kristusa diehti dijáv vájnnodav: såbadihtit Jubmelijn.</verse>
          <verse number="21" Jubmel le mijá åvdås suddon dahkam suv guhti suttojs ittjij majdik diede, vaj suv baktu lulujma rievtesferdugin Jubmela åvdån dagáduvvat.</verse>
        </section>
      </chapter>
      <chapter title="6. kap." 
        <verse number="1" Jubmela barggoguojmmen vágodav dijáv dahkamis Jubmela ármov dåssjen.</verse>
        <verse number="2" Sån ham javllá: Sjiehtes ájge duv råhkålvisájt gulliv, ja lånåstusá biejve duv viehkediv. Dálla sjiehtes ájgge le, lånåstusá biejvve.</verse>
        <section title="Gähttjalime vuosedi guhti Paulus le" 
          <verse number="3" Iv aktasik sidá suhttamoarren liehket, ij aktak galga oarev oadtjot dievnastusám lájttet.</verse>
          <verse number="4" Juohkkaláhkáj gähttjalav Jubmela buorre dievnastiddjen viessot: sávrrudagájn gähttjalimijn, balon ja niedan,</verse>
          <verse number="5" tsábmeduvádijn, fáŋŋgavuodan ja stuojmijn, vájvijn, gåtsedijn ja nielgen,</verse>
          <verse number="6" rájnnavuodajn, diedoj, gierddisvuodajn ja buorrevuodajn, ájlis Vuojŋŋanisájn, duohta gieresvuodajn,</verse>
          <verse number="7" sáddnáv håladijn, Jubmela fámujn, rievtesferdukvuoda värjoj validijn ja suoddjidijn,</verse>
          <verse number="8" gudnen ja gudnedisvuodan, nievres ja buorre ságaj vuolen. Vierreåhpadiddjen gåhtjoduváv valla sáddnáv hålav,</verse>
          <verse number="9" abmasin aneduváv valla daŋgas diehti oahppásin, jábmema lahka lev valla viesov, nuktaluvvam valla iv jábmemij,</verse>
          <verse number="10" vájveduvvam valla agev ávon. Hädjo lev, valla moaddásav boanndán dagáv, mujna ij le mige valla gájkka le muv.</verse>
        </section>
        <section title="Paulusa ja korintagij ådå gasskavuohta" 
          <verse number="11" Korinta vielja, njuolgga didjij hålav. Muv vájmmo le didjij rabás.</verse>
          <verse number="12" Muv lunna ij le didjij gárttje, valla dijá vájmojn le gárttje.</verse>
          <verse number="13" Vaddit munji bálkáv daŋga láhkáj - didjij iehtjam mánájda náv hålav - ja rahpit vájmojdihtte, dij aj.</verse>
          <verse number="14" Allit amás svagájt jáhkodimij guottada. Mij dahkamuhájt le rievtesferdukvuodan lágadisvuodajn, ja mij dahkamuhájt le tjuovgan sjievnnjedijn?</verse>
          <verse number="15" Gåktu Kristusav Beliarijn hiehpá buohtastahttet, ja mij aktit jáhkulattjav jáhkodimijn?</verse>
          <verse number="16" Le gus Jubmela tiemmpelin migek aktisasjvuohta boajtojubmelij? Mij lip ielle Jubmela tiempel, dajna gå Jubmel le javllam: Sijá lunna galgav årrot ja sijá gaskan vájaldit sijá Jubmelin, ja sij muv álmmugin.</verse>
          <verse number="17" Dan diehti Härrá javllá: Guodit sijáv ja sirrit sijás. Allit dav duohtada mij le báddum. De dijáv áhttjen</verse>
          <verse number="18" duostov, ja dij lihpit munji bárne ja niejda, javllá Härrá, gájkviekses.</verse>
        </section>
      </chapter>
      <chapter title="7. kap." 
        <verse number="1" Muv mánnágärrása, dale li midjij jáhto. Rájnnijup de iehtjama gájkas mij rubmahav ja vuojŋŋanisáv bádá ja jåvsådup jubmelbalulasjvuodan ájlisvuohtaj.</verse>
        <section title="Ávvo korintagij sáŋardimes" 
          <verse number="2" Dahkit munji sajev vájmmusihtte! Iv le aktasik vierev dahkam, iv le avtak vahágahttám, iv ga avtak bähttám.</verse>
          <verse number="3" Iv dáv javla dijáv duobbmitjit - javllam ham juo lev, dij vájmonam lihpit mujna jámátjit ja viesutjit.</verse>
          <verse number="4" Didjij máhtáv njuolgga hållat, dijáv máhtáv májnnot. Boandásláhkáj lev jaskaduvvam, mujna le ávos vallje gájkka gierddamusáj gaskan.</verse>
          <verse number="5" Gå Makedoniaj båhtiv de ittjiv ráfev oattjo, ájnat juohkkaláhkáj vájvástuvviv, ålggolis rijdojs ja sissŋelis balos.</verse>
          <verse number="6" Valla Jubmel guhti njiejdeduvvamijt jaskat, jaskadij muv Titusa boahtema baktu,</verse>
          <verse number="7" ij dåssjå val suv boahtema baktu, ájnat jaskadusá baktu mav dijás buvtij. Giehtoj munji gåktu hálijdihpit muv vuojnnet, dijá luodjomijt ja gåktu muv måråstihpit. Ja dát le muv ájn ienebut ávvudahttám.</verse>
          <verse number="8" Vájku vil dijáv girjijnam hådjodiv, de iv sáŋarda. Vuostak galla ihkap sáŋardiv, árvvediv girjje dijáv hådjodij, gåjt muhtem ájggáj.</verse>
          <verse number="9" Valla dálla dal ávvudaláv, iv dan diehti gå diján lij hådje, ájnat dan diehti gå håjesvuohta buorádussaj lájddij. Dij hådjånijda Jubmela miela milta ja dan diehti ittjiv didjij baháv dagá.</verse>
          <verse number="10" Håjesvuohta Jubmela miela milta lájddi buorádussaj, mij gádjusibmáj doalvvu ja mav aktak ij dárbaha sáŋardit. Värálda hådje galla jábmemij doalvvu.</verse>
          <verse number="11" Dahta gå håjesvuodav Jubmela milta dåbdåjda, buvtij sávresvuodav, hálov bälostit, moarev, balov, åhtsålimev, buosjesvuodav ja hattov. Juohkkaláhkáj lihpit ietjada vigedibmen dán ássjáj dahkam.</verse>
          <verse number="12" Gå didjij tjálliv, de ittjiv suv diehti guhti vierev dagáj, ittjiv ga suv diehti guhti vierev gierdaj, ájnat vaj dijá buosjesvuohta muv gáktuj Jubmela åvdån didjij bihkus.</verse>
          <verse number="13" Dát le muv jaskadam. Duodden dasi de ávvudalliv gå vuojnniv man ávon Titus lij; lijda gájka sunji ådå jálosvuodav vaddám.</verse>
          <verse number="14" Dássta iv dárbaha skábmádit gå dijáv sunji májnnuv. Nåv gåktu gájkka lij duolla mav didjij hålliv, de le aj duolla gå Titusij dijáv rámmpuv.</verse>
          <verse number="15" Suv vájmmo lieggan gå usjudallá gåktu sunji gullogisá lijda ja gåktu alvajn ja guddnedimijn suv duostojda.</verse>
          <verse number="16" Ávon lev gå didjij buvtáv ållåsit åsskot.</verse>
        </section>
      </chapter>
      <chapter title="8. kap." 
        <section title="Biedniktjoaggem Jerusalema ristagisájda" 
          <verse number="1" Vielja, sidáv didjij ármovattáldagá birra giehttot mav Makedonia tjoaggulvisá li Jubmelis oadtjum.</verse>
          <verse number="2" Edna ja låssis gähttjalimijn le sijá stuorra ávvo ja häjosvuohta ja valjes árvasvuohta vuojnnusij boahtám.</verse>
          <verse number="3" Duodastav vaddin majt ájmmudin vaddet, ja badjel miere aj.</verse>
          <verse number="4" Ietja muv lusi båhtin oassálastátjit biedniktjoaggemij ja ájllisij aktasasj dievnastussaj.</verse>
          <verse number="5" Ettjin vatte dåssjå mav doajvvuv - Jubmela sidoda milta vuostatjin ietjasa vaddin Härráj ja de munji.</verse>
          <verse number="6" Dan diehti Titusav gåhttjuv biedniktjoaggemav joarkket, mav dijá lunna lij álggám, vaj árvasvuoda vattáldahka aj dijájn ållåsin sjaddá.</verse>
          <verse number="7" Diján le vallje jáhkos, hålajs, diedojs, sávresvuodas ja gieresvuodas, mav lihpit åmastam muv baktu, vaddit de valjet dát ármovattáldagás.</verse>
          <verse number="8" Javlav dáv didjij, iv gåhtjo. Valla iehtjádij sávresvuoda buohta gähttjalav dijá gieresvuodav.</verse>
          <verse number="9" Dåbddåbihtit härráma Jesus Kristusa stuorra vattáldagáv: vájku boanndán dijá diehti hedjunij vaj suv häjosvuoda baktu lulujda boanndot.</verse>
          <verse number="10" Dale le ráde mav didjij vattáv, sjattasj má didjij ávkken, gudi dijmmá buorre ájggomij barggájda.</verse>
          <verse number="11" Ållijihtit de bargov, ja sjaddus barggo buorre ájggomij ja vaddásij milta.</verse>
          <verse number="12" Jus bargguj le miella, de vattáldagá árvvo mihttiduvvá dan milta mij sujna le, ja ij dan milta mij ij le.</verse>
          <verse number="13" Ájggomus ij le iehtjádij viessomav buoredit ja dijá viessomav nävrrodit.</verse>
          <verse number="14" Valla gatjálvis le avtalágásjvuodas; viehkedus dal dijá vallje sijá vánev, ietjá bále vat sijá vallje dijá vánev. De rievtugin sjaddá,</verse>
          <verse number="15" nåv gåktu tjáleduvvam le: Gänna lij enas ittjij ilá ednagav oattjo, gänna lij binná ittjij ilá binnáv oattjo.</verse>
        </section>
        <section title="Titus ja suv viehkke" 
          <verse number="16" Jubmelij gijtto gå Titus oattjoj dijá huksuj davga sávresvuodav gå mån.</verse>
          <verse number="17" Miededij gå suv bádtjijiv, ja buosjoj ietjastis dijá lusi vuolgátjit.</verse>
          <verse number="18" Suv fárruj nuppev vieljav rádjiv. Tjoaggulvisájn li gájka evangeliuma bargos suv májnnum,</verse>
          <verse number="19" ja e dåssjå dassta, suv li tjoaggulvisá válljim mujna gieresvuoda vattáldagáv dålvutjit, guddnen Härráj ja iehtjam buorre sidodav vuosedittjat.</verse>
          <verse number="20" Muv vuorkkimis dáv valjes vattáldagáv iv moajttagav sidá;</verse>
          <verse number="21" ájnas le dahkat mij le duolla ij dåssjå Härrá åvdån, ájnat almatjij åvdån.</verse>
          <verse number="22" Sunnu fárruj lev duodden soames vieljav rádjam, guhti dájvváj ja moatteláhkáj le sávresvuodas vuosedam. Ja ájn vil ienebut le buossjum, dajna gå didjij åskelt.</verse>
          <verse number="23" Titus le muv barggoguojmme ja viehkediddje bargon dijá åvdås, ja mijá vielja li tjoaggulvisá rájadusá Kristusa guddnen.</verse>
          <verse number="24" Bigodihtit dal tjoaggulvisájda ietjada gieresvuodav, ja vuosedihtit duolla dijáv májnnuv.</verse>
        </section>
      </chapter>
      <chapter title="9. kap." 
        <section title="Ávos vaddev Jubmel ähttsá" 
          <verse number="1" Munji ij le dárbbo viehke birra ájllisijda tjállet.</verse>
          <verse number="2" Diedáv mån dijá buorre mielav dasi, ja Makedonia almatjijda dijáv májnov ja javlav: ”Akaia le dijmátjis juo gárves.” Dijá sávresvuohta le ållusav dáppe bádtjim.</verse>
          <verse number="3" Daŋgas diehti lev vieljajt rádjam, vaj muv hålla dijá birra dán ássje hárráj ij lulu dåssjen sjaddat ja lulujda gárvvásin, nåv gåktu javlliv.</verse>
          <verse number="4" Ietján båditjav mån ja dij aj - dán ássje diehti skámo vuolláj, jus Makedonia almatja mujna aktan båhti ja e dijáv gárvvásin gávna.</verse>
          <verse number="5" Dan diehti de vuohkasin gávnniv vieljajt bádtjit dijá lunna juo åvddåla mannat gárvedittjat valjes vattáldagájdihtte, majt lijda jáhttám, ja ma vuosedi dijá árvasvuodav sájgesvuoda dagi.</verse>
          <verse number="6" Mujttit: Guhti hádnásit sáddji hádnásit aj tjuohppá ja guhti valjet sáddji valjet aj tjuohppá.</verse>
          <verse number="7" Vaddus juohkkahasj vájmos milta, ij vuosstemielajn jalik nákkos, dajna gå Jubmel ávos vaddev ähttsá.</verse>
          <verse number="8" Jubmel le fábmogis didjij valjet ármostis vattátjit, vaj diján agev luluj gájkka majt dárbahihpit ja ietja lulujda gájkka buorre bargguj valjet vaddet.</verse>
          <verse number="9" Tjáleduvvam ham le: Sån juogadallá, häjojda vaddá, suv rievtesferdukvuohta ihkeven ájggáj bissu.</verse>
          <verse number="10" Guhti sájov sáddjimij ja lájbev bårrusin vaddá, vaddá aj didjij sájov mav moatte gärddáj laset ja nåv de dijá rievtesferdukvuoda sjattov laset.</verse>
          <verse number="11" Juohkkaláhkáj boanndobihtit vaj valjet vat vaddebihtit. Gå vattáldagáv vattá de Jubmelij gijtto badján.</verse>
          <verse number="12" Dievnastus, mav dájna biedniktjoaggemijn ållidihpit, ij dåssjå ájllisijt niedas viehkeda. Dassta aj Jubmelij valjes gijtto badján.</verse>
          <verse number="13" Gå dájna dievnastusájn vuosedihpit man åskeldahtte lihpit, de Jubmelav hievedi dijá gullogisvuoda diehti Kristusa evangeliumav dåbdåstittjat ja dan diehti gå árvasláhkáj sidjij ja gájkajda juohkebihtit.</verse>
          <verse number="14" Råhkålittji sij dijá åvdås ja åhtsålittji sij dijáv Jubmela boandás ármo diehti didjij.</verse>
          <verse number="15" Jubmelij gijtto valjes vaddásis.</verse>
        </section>
      </chapter>
      <chapter title="10. kap." 
        <section title="Paulus máhttá jálosláhkáj dåmajdit" 
          <verse number="1" Mån, Paulus, guhti lev nåv vuollegasj gå dijá lunna lev ja jállo dijá vuosstij gå guhkken lev, vágodav dal dijáv Kristusa låjesvuoda ja libbogisvuoda baktu:</verse>
          <verse number="2" Allit muv nággida jálosvuodav ja vieksesvuodav vuosedittjat, gå boadáv. Dav iv galla murddela vuosedimes soabmásijda, gudi duv jáhkki värálda milta dåmadime.</verse>
          <verse number="3" Vájku väráldin viesov de iv oattje milta doaro.</verse>
          <verse number="4" Muv doarrovärjo e dán väráldij gullu, ájnat Jubmelis fámov oattjov nanos muvrajt lággadittjat. Dåssjidav jiermij árvvalusájt</verse>
          <verse number="5" ja gájkka mij mihát jubmeldiedo vuosstij tjuodtjel. Juohkka ájádusáv gullogis fáŋŋgan Kristusa lunna dagáv.</verse>
          <verse number="6" Gájkka gullogahtesvuodav lev gárves nuktalittjat dalloj gå dijá gullogisvuohta ållåsin le sjaddam.</verse>
          <verse number="7" Dåssjå ålgoldis hábmáj gähttjabihtit. Jus soames dåbddå sån vissásit Kristusij gullu, de beras luluj ájádallat mån aj Kristusij gulluv nåv gåktu sån.</verse>
          <verse number="8" Juska dal luluv ilá ednagit goarssut vieksesvuodajn, mav Härrá munji le vaddám didjij gievrrudahkan, ij bäjsskon, de iv dan diehti skábmáda.</verse>
          <verse number="9" Allit jáhke mån dåssjå tjállagij baktu vieksesvuodav didjij vuosedav.</verse>
          <verse number="10" Javlli tjállaga li mak fábmogisá ja ájnnasa, valla gå iesj boahtá, de fábmogisvuohta gáhtu ja ij aktak suv hålas berusta.</verse>
          <verse number="11" Dáv diehtus guhti dan láhkáj hoallá: Gåktu mälggadis girjijn tjáláv, nåv aj dåmadav gå dijá lusi boadáv.</verse>
        </section>
        <section title="Paulus iesj diehtá tjoaggulvisáv vuododij" 
          <verse number="12" Iv iehtjam lulu duosstat sijá sähkáj låhkåt, gudi ietjasa májnnu, iv ga iehtjam sijájn buohtastahttet. Jiermedime dakkira gudi ietjasa mihtton biedji ja ietjasa dan milta árvustalli.</verse>
          <verse number="13" Valla gå iehtjam májnov de iv badjel miere májno, ájnat mihto milta mav Jubmel munji vattij: dijá lusi bargujn åledittjat.</verse>
          <verse number="14" Jus iv lulu dijá lusi ållet, de luluv mihto dagi iehtjam bargov árvustallat. Valla mån ham lidjiv vuostasj guhti didjij evangeliumav Kristusa birra sárnnediv.</verse>
          <verse number="15" Iv mån iehtjam badjel miere májno, iv ga iehtjádij bargos mihástalá. Valla gå dijá jáhkko lassán, de doajvov dijás ienep májnov bargos oadtjot, dan mihto milta mij munji biejaduváj.</verse>
          <verse number="16" Doajvov besav evangeliumav sárnnedittjat aj rijkajn ma li mälggadappon váni gudnev oattjok bargos majt iehtjáda juo li dahkam.</verse>
          <verse number="17" Guhti ietjas májnnu, májnnus Härrás.</verse>
          <verse number="18" Guhti ietjas májnnu ij le åskeldahtte. Åskeldahtte le dåssjå sån, gev Härrá buorren gávnná.</verse>
          <verse number="11" Sávadav lulujda mujsta vehik jallavuodav gierddat - ja dav má dagátjihpit.</verse>
          <verse number="2" Jubmela buolle mårråhijn dijáv huvsav. Avtajn ájnna ålmmåjn lihpit, Kristusijn, giláduvvam ja hálijdav niejdav rájnan sunji vaddet.</verse>
          <verse number="3" Gåktu germaj Evav gávvelisvuodajn tjáddjij, baláv dijá ájádusa tjádjáni ja nåv massebihtit duohta rájnna jáhkkogisvuodav Kristusa gáktuj.</verse>
          <verse number="4" Buoragit dij gierddabihtit jus soames boahtá didjij sárnnedittjat ietjá Jesusav gå mav mån sárnnediv, jali jus oadtjobihtit ietjá vuojŋŋanisáv gå mav akti oattjojda, jali ietjá evangeliumav gå mav duostojda.</verse>
          <verse number="5" Muv mielas iv le maŋga láhkáj dájs mahkas alla apostelijs nievrep, gudi nåv sárnnedi.</verse>
          <verse number="6" Vájku mujna älle ålles sárnnedimvaddása de mujna le diehto, ja agev ja juohkkaláhkáj lihpit dassta oasev oadtjum.</verse>
        </section>
        <section title="Bálkás ij le gatjálvis" 
          <verse number="7" Suddodiv gus, gå iehtjam vuollegissan dahkiv dijáv bajedittjat, ja gå Jubmela evangeliumav didjij bálká dagi sárnnediv?</verse>
          <verse number="8" Ietjá tjoaggulvisájt lev stuorra bálkáv mávsedam dijáv dievnastittjat.</verse>
          <verse number="9" Gå dijá lunna lidjiv ja vánesvuodav gierddiv, de iv lim noaden didjij aktasik; Makedonia vielja munji vaddin, majt dárbahiv. Juohkkaláhkáj gähttjaliv várrit didjij noaden sjaddamis, ja agev ájgov.</verse>
          <verse number="10" Duohtan, gåktu Kristus mujna le, dáv gudnev aktak ij Akaian mujsta válde.</verse>
          <verse number="11" Man diehti náv dagáv? Dan diehti gus gå dijáv iv iehtse? Jubmel diehtá dijáv ähtsáv.</verse>
          <verse number="12" Mav dálátjij lev dahkam dagáv duobbelij. Muhtema ham sihti goarssudit sij li muv lágátja, valla dakkir máhttelisvuodajt sidáv gádodit.</verse>
          <verse number="13" Vierreapostela li sij, bähttogis bargge, gudi Kristusa apostelin ietjasa dagádalli.</verse>
          <verse number="14" Ja ij mige imálussjat. Sáhtán ham iesj tjuovga ieŋŋgilin bihkus.</verse>
          <verse number="15" Ij de mige imáj, jus suv dievnastiddje mak rievtesferdukvuodav dievnasti. Valla vijmak bálkása ietjasa dagoj milta oattjotji.</verse>
        </section>
        <section title="Gájvvása májnnom" 
          <verse number="16" Gärddádav: Allit muv gájvvásin ane, valla jus gis dav dahkabihtit, de dáv gájvvásav gulldalihtit, vaj besav iehtjam májnostit, mån aj.</verse>
          <verse number="17" Mav dánna javlav, iv Härrá sidoda milta javla, ájnat degu gájvesvuodan, gå dal állas gatjálvis májnnomis le.</verse>
          <verse number="18" Gå nåv ålos almatjij láhkáj ietjasa májnnu, de mån aj dav dagáv.</verse>
          <verse number="19" Dij jiermmá ham gájvvásijt nåv buoragit gierddabihtit.</verse>
          <verse number="20" Sijáv ham gierddabihtit dijáv oarjjen dahkat, hädjon bårråt, duolmo álbedit ja bilkkedit spähkkoda dijá muodov.</verse>
          <verse number="21" Vierttiv javllat skábmo, gå vuojnnet lev ilá dimes lähkám. Valla mav iehtjáda duossti javllat gájvesvuodan dal hålav - duostav mån aj.</verse>
          <verse number="22" Hebreaga li sij - mån aj; israelaga - mån aj; Abrahama máttos - mån aj.</verse>
          <verse number="23" Kristusav dievnasti - mån ájn ienebut. Gájvvásin dav javlav. Sijás ienebuv barggiv, fáŋŋgagoaden sijás guhkebuv lidjiv, badjel miere ruoskás oadtjuv ja álu häggavádán lidjiv.</verse>
          <verse number="24" Juvdájs vihtti gålmmålåkaktse rejvadisá oadtjuv,</verse>
          <verse number="25" gålmmi ruosskiduvviv, akti gierggiduvviv, gålmmi háksa merraj gåbmånij, jánndurav meran gålggiv.</verse>
          <verse number="26" Álu lidjiv manojn, vádán enujn, vádán rievvárijs, vádán guojmij ja hiednigij siegen, vádán stádajn, åjdåmiehtsijn ja meran, vádán vierrevieljaj siegen.</verse>
          <verse number="27" Álu barggiv ja rahtjiv ja álu gåhtsiv, nälgguv ja gåjkkiv ja álu fásstudiv, gålluv ja biktasahtá lidjiv.</verse>
          <verse number="28" Duodden dási juoga juohkka biejve muv däddá: gájkka tjoaggulvisájs hukso.</verse>
          <verse number="29" Jus aktak sjäbttjásin sjaddá, de mån aj sjattav. Jus aktak jårrål, de mån aj degu dålå sinna gähttjaluváv.</verse>
        </section>
        <section title="Kristusa fábmo sjiebtjesvuodan bihkus" 
          <verse number="30" Jus dal vil iehtjam lev májnutjit, de sjiebtjesvuodam sidáv májnnot.</verse>
          <verse number="31" Iv gielesta. Dav diehtá mijá Härrá Jesusa Jubmel ja Áhttje, gesi guddne ihkeven ájggáj gullu.</verse>
          <verse number="32" Gånågis Aretasa ednamhärrá biejaj Damaskusa stádaj vávtajt muv gidditjit.</verse>
          <verse number="33" Valla kårja sinna luojteduvviv vuolus rájggerájge mij stáda muvran lij, ja nåv de suv giedaj sissta bessiv.</verse>
          <verse number="12" Vierttiv goarssut, vájku dal ij masisik ávkken, valla hållagoadáv dal bárudisáj ja bigodimij birra.</verse>
          <verse number="2" Dåbdåv ålmmåv Kristusin viessomin, guhti goalmát almmáj lågenanniellja jage dássta åvddåla råhttiduváj, iv val diede jus rubmahijn vaj rubmahahtá, valla Jubmel diehtá.</verse>
          <verse number="3" Diedáv galla dát ålmåj - valla Jubmel aktu diehtá juogu dal rubmahin jali rubmahahtá -</verse>
          <verse number="4" paradijssaj råhttiduváj. Bágojt gulaj majt aktak ij oattjo nammadit.</verse>
          <verse number="5" Dajna ålmmåjn sidáv goarssut; ietjajnam iv, ietján gå dal sjiebtjesvuodajnam.</verse>
          <verse number="6" Jus luluv sihtat goarssut de iv lulu gåjt gájves, dan diehti gå mav luluv hållat le duolla. Iv dav dagá, vaj aktak ij muv alebun ane dalloj gå muv bihko vuojnná jali gullá.</verse>
          <verse number="7" Vaj oavdos bigodimij diehti iv lulu stuorástallat, de le oattjenam soades, majna Sáhtána ieŋŋgil muv tjuokkudallá vaj iv stuorástallagoade.</verse>
          <verse number="8" Gålmmi lev Härráj råhkådallam dav mujsta gádodit.</verse>
          <verse number="9" Valla munji vásstedij: ”Ármmom le gájkka mav dárbaha.” Fábmo vuojn stuorámussan sjiebtjesvuodan sjaddá. Dan diehti hálijdav sjiebtjesvuodastam iehtjam májnnot, vaj Kristusa fábmogisvuohta luluj mujna.</verse>
          <verse number="10" Kristusa diehti dudáv sjiebtjesvuohtasim, iltjestuvvamij, vájvijda, doarrádallamijda ja niedaj. Sjäbttjásin vuojn gievrra lev.</verse>
        </section>
        <section title="Paulus ij le ietjá apostelijs vuolebun" 
          <verse number="11" Gájvvásin lev årrum. Dasi lihpit muv nággidam. Berus lulujda farra muv májnnot. Iv le makkirik láhkáj dájs mahkas alla apostelijs nievrep, vájku iv le mige.</verse>
          <verse number="12" Gájkka mij apostelin muv duodas, lev sávresvuodan dijá gaskan dahkam, merkaj, oavddodagoj ja fábmogis dagoj.</verse>
          <verse number="13" Gåppsudalájda gus ietjá tjoaggulvisájda, juska vil iesj iv lim didjij noaden? Jus nåv, de luojttit ándagis!</verse>
          <verse number="14" Goalmádis lev dal gárves dijá lusi vuolgátjit, ja iv didjij noaden sjatta. Dijá åmijt iv åtså, ájnat ietjada åtsåv. Älle máná vielggen äjgádijda tjoahkkit, ájnat äjgáda mánájda.</verse>
          <verse number="15" Dijáv gájutjit lijggodav ålles vájmos gájkka, iehtjam aj. Binnebut gus de muv iehttsebihtit dan diehti gå dijáv ienebut ähtsáv?</verse>
          <verse number="16" Lehkus dal gåktu le, iv lim gåjt didjij noaden. Valla littjav gus dal gávvelisvuodajnam dijáv bähttám?</verse>
          <verse number="17" Littjav gus dal dijáv ávkástallam soabmása viehkijn, gev dijá lusi rádjiv?</verse>
          <verse number="18" Máddiv Titusav mannat ja rádjiv nuppev vieljav suv fárruj. Ávkástaláj gus de Titus dijáv? En gus goappátja sämmi vuojŋŋanisán bargga? En gus de goappátja avtajt luottajt tjuovo?</verse>
        </section>
        <section title="Várrodusá ja vágodusá goalmát guossidime åvddåla" 
          <verse number="19" De má dal árvvalittjabihtit dijá vuosstij lev iehtjam bälostime. Iv le, ájnat Jubmela árudijá åvdån ja Kristusa dievnastusán hålav. Valla gájkka le didjij muv gärrásijda, gievrrodibmen.</verse>
          <verse number="20" Gå boadáv de hálvva baláv dijáv gávnnamis ietjálágátjin gå hálijdav - ja baláv aj dij muv gávnnabihtit ietjálágátjin gå hálijdihpit. Baláv gávnnamis rijdojt, gierddamahtesvuodav, moarev, bahájuonagahttemijt, boavtjohålajt, skuolldarijt, stuorástallamav ja stuojmev.</verse>
          <verse number="21" Ij má lik Jubmel ájn akti muv dijá åvdån vuoledittja, ja besatjav má surggahimes sijá diehti, gudi li suddodam ja älle ájn buorádusáv dahkam bádudimes, skiegesvuodas ja rattukvuodas, majn li viessum.</verse>
          <verse number="13" Goalmádis dal dijá lusi boadáv: guovte jali gålmå vihtana bágoj juohkka ássje nanniduvvá.</verse>
          <verse number="2" Gå nuppádis dijá lunna lidjiv de dijáv várrodiv, ja dálla gå iv le dijá bájken vat várrodav dijájt, gudi lihpit suttov dahkam ja duojt iehtjádijt aj: Avtak iv árjo gå vat boadáv.</verse>
          <verse number="3" Dij ham rávkkabihtit duodastusáv Kristusav muv baktu hållamin. Sån ij le fámodibme dijá vuosstij, ájnat diján fábmogis.</verse>
          <verse number="4" Galla sån sjäbttjásin ruossinávlliduváj, valla Jubmela fábmogisvuoda baktu viessu. Sujna lip sjäbttjása, valla viessop sujna aktan Jubmela fábmogisvuoda baktu, mav oadtjobihtit dåbddåt.</verse>
          <verse number="5" Åtsådallit ietjada makta jáhkkemin lihpit. Gähttjalihtit ietjada. Ehpit gus dåbdå Kristus Jesus dijá lunna le? Vaj ehpit gus gähttjalattadijn biso?</verse>
          <verse number="6" Doajvov dij gávnnabihtit muv bissomin.</verse>
          <verse number="7" Råhkådaláv Jubmelij vaj ehpit mavga baháv dagá, iv dan diehti vaj vuojnnebihtit muv stajggamin, ájnat vaj buorev dahkabihtit; vuojnnujus de maŋŋela stajgatjav gus.</verse>
          <verse number="8" Iv máhte majdik sáddná vuosstij dahkat, dåssjå sáddnáv bälostit.</verse>
          <verse number="9" Ávvudaláv iehtjam sjiebtjesvuodas ja dijá fábmogisvuodas. Sjattatjihpit má ållåsin, dav duohta råhkådaláv.</verse>
          <verse number="10" Tjáláv dáv juo dálla, vaj iv maŋŋela dárbaha garravuodav dijá lunna vuosedit, dajna fámujn mav Härrá le munji vaddám dijáv nannitjit, ij gajkutjit.</verse>
        </section>
        <section title="Hivástahttemsávadus" 
          <verse number="11" Vielja, ávvudallit dal. Sjattatjihpit má ållåsin muv vágodusáj baktu. Bissus avtamielakvuohta ja ráfe. Lehkus gieresvuoda ja ráfe Jubmel dijá lunna.</verse>
          <verse number="12" Buorástahttit guhtik guojmáda ájlis tjulástagájn. Gájka ájllisa didjij varrudagájt sárnnu.</verse>
          <verse number="13" Mijá Härrá Jesus Kristusa ármmo, Jubmela gieresvuohta ja ájlis Vuojŋŋanisá oasálasjvuohta dijájda gájkajda.</verse>
        </section>
      </chapter>
    </book>
    <book title="Paulusa girjje Galatia ristagisájda" 
      <chapter title="1. kap." 
        <section title="Varrudagá" 
          <verse number="1" Paulusis, apostelis, ij almatjijs jalik avtak almatja baktu rájaduvvam, ájnat Jesus Kristusis ja Jubmel Áhtjes guhti suv jábbmegij lussta båvtij.</verse>
          <verse number="2" Aktan gájkaj dábbilij vieljaj sárnov Galatia tjoaggulvisájda varrudagájt.</verse>
          <verse number="3" Ármmo ja ráfe Jubmelis, Áhtjestimme, ja härrá Jesus Kristusis,</verse>
          <verse number="4" guhti suttojimme diehti ietjas vattij, gájutjit mijáv dálásj bahás ájggegávdas, Jubmela, Áhtjáma sidoda milta.</verse>
          <verse number="5" Sunji lehkus guddne ihkeven ájges ihkeven ájggáj, amen.</verse>
        </section>
        <section title="Ietjá evangelium" 
          <verse number="6" Imájdaláv gå nåv ruvva hiejttebihtit suv guhti dijáv le ármos baktu gåhttjum, ietjá evangeliuma diehti</verse>
          <verse number="7" vájku ietjá ij le; dåssjå soabmása gudi dijáv tjáddjidi ja gähttjali Kristusa evangeliumav smaddjit.</verse>
          <verse number="8" Valla jus soames, juogu de mån iesj jali ieŋŋgil almes luluj sárnnedit ietjá evangeliumav gå mav lev didjij sárnnedam garroduvvam lehkus sån!</verse>
          <verse number="9" Mav juo sárnnuv, akti ájn sárnov: jus soames didjij ietjá evangeliumav sárnnet, gå mav lihpit oadtjum - garroduvvam lehkus sån!</verse>
        </section>
        <section title="Paulusa evangelium" 
          <verse number="10" Almatjijt gus dal iehtjam bälláj lev åttjudime vaj Jubmelav? Almatjij miela milta gus lev viggamin barggat? Jus almatjij miela milta vilá barggamin luluv de iv lulu Kristusa dievnár.</verse>
          <verse number="11" Vielja, duodastav didjij: evangelium, mav lev sárnnedam, ij le almatjijs.</verse>
          <verse number="12" Iv le avtak almatjis dav oadtjum, aktak ij le dav munji åhpadam, ájnat Jesus Kristusis bigodime baktu oadtjuv.</verse>
          <verse number="13" Lihpit ham gullam gåktu åvddåla jáhkkogis juvdán viessuv, man vassját Jubmela tjoaggulvisáv doarrádalliv ja dåssjidit gähttjaliv.</verse>
          <verse number="14" Juvdávuodan lidjiv ludtjusattjajstam buosjemus, sávremus ájttegij dábijt ja åhpav tjuovutjit.</verse>
          <verse number="15" Valla guhti muv juo iednehekkan tjuoldij ja ármos baktu muv gåhtjoj, mierredij</verse>
          <verse number="16" Bárnes munji bigodit, vaj luluv evangeliumav suv birra hiednigijda sárnnedit. Dalloj ittjiv oattjes jalik varás rádev åtså,</verse>
          <verse number="17" ittjiv ga Jerusalemij badjána, sijá lusi gudi muv åvddåla apostela lidjin. Vuolggiv ienni Arabiaj, ja dåppelt Damaskusij máhttsiv.</verse>
          <verse number="18" Esski gålmmå jage maŋŋela Jerusalemij badjániv Kefasijn ságastalátjit, ja lågenanniellja biejve suv lunna årudiv.</verse>
          <verse number="19" Ittjiv apostelijs avtak iehtjádav vuojne gå Jakobav, Härrá vieljav.</verse>
          <verse number="20" Duohta le mav tjáláv, Jubmela åvdån vihtanastáv.</verse>
          <verse number="21" Syriaj ja Kilikiaj maŋŋela båhtiv.</verse>
          <verse number="22" Ristagisáj tjoaggulvisá Judean ettjin dalloj muv dåbdå.</verse>
          <verse number="23" Ájnna mav gullam lidjin lij ”guhti akti mijáv doarrádaláj, sárnnet dal jáhkov mav åvddåla gähttjalij dåssjidit”.</verse>
          <verse number="24" Ja muv diehti Jubmelav hievedin.</verse>
        </section>
      </chapter>
      <chapter title="2. kap." 
        <section title="Apostelij tjåhkanibme Jerusalemin" 
          <verse number="1" Lågenan niellja jage maŋŋela vat Jerusalemij badjániv, dán bále Barnabasajn aktan; Titus aj fáronam.</verse>
          <verse number="2" Vuolggiv dåhku gå lidjiv bigodimev oadtjum. Dåppe sidjij evangeliumav tjielggijiv, mav hiednigijda sárnnedav, sidjij sierra gudi ienemusát árvvon aneduvvin. Ittjiv vuojn sidá, iv ga sidá dåssjev rahtjat.</verse>
          <verse number="3" Ittjij ga Titus fáronam dárbaha birratjuohpaduvvat, vájku lij grehka.</verse>
          <verse number="4" Dát rávkalvis bådij muhtem vierrevieljajs gudi sjievtja lidjin boahtám gehtjatjit friddjavuodav mij miján le Kristus Jesusa baktu ja mijáv oarjjen dagátjit.</verse>
          <verse number="5" Valla ejma gåktuk miededa jalik vuollána, dajna gå evangeliuma sádnesvuohta viertti dijá lunna bissot.</verse>
          <verse number="6" Ja gudi juonenik aneduvvi, ettjin sij ga mujsta ienebuv rávka. Munji le avtajt gudi li. Jubmel ij le belulasj.</verse>
          <verse number="7" Vuojnnin ham sij munji lij åskelduvvam evangeliumav sárnnedit sidjij gudi älle birratjuohpaduvvam, degu Petrus birratjuohpadahtegijda.</verse>
          <verse number="8" Guhti Petrusij fámov vattij birratjuohpaduvvamij apostelin, vattij aj munji fámov hiednigij apostelin.</verse>
          <verse number="9" Ja gå Jakob, Kefas ja Johannes, gudi tjoaggulvisá doarjjan aneduvvin, árvvedin man stuorra ármov lidjiv oadtjum, de munnuj Barnabasaj giedav aktisasjvuoda märkkan gálggijin. Måj de galgajma hiednigij lusi mannat ja sij birratjuohpaduvvamij lusi.</verse>
          <verse number="10" Duodden sihtin munnuv sijá häjojt mujttet ja dav lev aj duodaj vájmoássjen dahkam.</verse>
        </section>
        <section title="Paulus ja Petrus Antiokian" 
          <verse number="11" Valla gå Kefas Antiokiaj bådij de bihko suv nuktaliv. Sån lij ham ietjas duobbmim.</verse>
          <verse number="12" Åvddål gå aktak Jakoba lussta jåvsådij, båråj hiednigij siegen. Valla ittjij dasti dav dagá gå sij båhtin, ájnat gässádij sijás gå birratjuohpaduvvamijs baláj.</verse>
          <verse number="13" Då ietjá juvdá daŋga láhkáj vilpástallin, ja tjabu Barnabas sijá vilpástallamij gässuj.</verse>
          <verse number="14" Valla gå vuojnniv ettjin evangeliuma duohtavuodav tjuovo, javlliv Kefasij gájkaj guládijn: ”Jus dån guhti le juvdá, hiednigij láhkáj vieso, ja i juvdáj, man diehti de hiednigijt sidá nággidit juvdán sjaddat?”</verse>
        </section>
        <section title="Rievtesferdukvuohta jáhko baktu" 
          <verse number="15" Juvdán ham mij lip riegádam, ep suddárin hiednigij máttos.</verse>
          <verse number="16" Diehtep almasj ij rievtesferdukvuodav lága dagojs åmasta ájnat gå Kristusij jáhkká. Dan diehti Kristus Jesusij åskeldijma, vaj lulujma rievtesferdugin sjaddat gå Kristusij jáhkijma, ja ep lága dagojs, dajna gå lága dagojs ij aktak almasj rievtesferdugin sjatta.</verse>
          <verse number="17" Valla jus mij aj suddárin gávnadallap, gudi viggap rievtesferdugin Kristusa baktu sjaddat, le gus de Kristus sutto dievnastiddje? Ij luoddnok!</verse>
          <verse number="18" Valla jus vat tsieggiv mav lev gajkkum, de iehtjam lágadoaddjen dagáv.</verse>
          <verse number="19" Lága baktu ham lágas lev ierit jábmám, Jubmela åvdån viesutjit. Kristusijn lev ruossinávlliduvvam.</verse>
          <verse number="20" Iv dasti iesj vieso, ájnat Kristus muv sinna viessu. Guhkev dán väráldin viesov, viesov jáhkon Jubmela Bárnnáj guhti muv ähttsá ja ietjas muv diehti le värrodam.</verse>
          <verse number="21" Iv Jubmela ármov hilgoda. Jus lágan luluj rievtesferdukvuohta, de Kristus luluj dåssjåj jábmet.</verse>
        </section>
      </chapter>
      <chapter title="3. kap." 
        <section title="Ij lága, ájnat jáhko baktu" 
          <verse number="1" Jiermedis galataga! Guhtis dijáv le skieddim? Ruossinávlliduvvam Jesus Kristus ham didjij le tjielggasit gåvviduvvam.</verse>
          <verse number="2" Vásstedihtit dal munji val dáv: Lága ållidime baktu gus Vuojŋŋanisáv oattjojda, vaj jáhko baktu majt gulájda?</verse>
          <verse number="3" Gåktus nåv jiermedime lihpit? Oattjen gus ájggobihtit ållidit dav mij dijá lunna Vuojŋŋanisán álgij?</verse>
          <verse number="4" Dåssjåj gus gájkka dáv lihpit vásedam? Ij má lik nåv littja.</verse>
          <verse number="5" Vaddá gus sån didjij Vuojŋŋanisáv ja dahká gus oavddodagojt dijá lunna dan diehti gå lágav ållidihpit, vaj dan diehti gå jáhkkebihtit mav gulájda?</verse>
          <verse number="6" Gähttjit Abrahamaj: Jubmelij sån jáhkij ja dan diehti rievtesferdugin sárnoduváj.</verse>
          <verse number="7" Dassta de vuojnnep: Gudi jáhkki li Abrahama máná.</verse>
          <verse number="8" Tjáluk åvddåla sárnoj, gåktu hiedniga Jubmela rievtesferdukvuodav åmasti jáhko baktu, dajna de juo Abrahamaj sárnoj: Duv baktu gájkka álmmuga buorissjivnnjeduvvi.</verse>
          <verse number="9" Dan diehti de buorissjivnnjeduvvi gájka gudi jáhkki aktan Abrahamajn, guhti jáhkij.</verse>
          <verse number="10" Valla garro tjuovvu gájkajt gudi lága dagojda åskeldi; tjáleduvvam ham le: Garroduvvam färttahasj guhti ij anoda gájkka majt láhkagirjje gåhttju suv dahkat.</verse>
          <verse number="11" Aktak ij le Jubmela åvdån rievtesferduk lága baktu, dajna gå rievtesferduk jáhko baktu viessu.</verse>
          <verse number="12" Láhka ij le jáhkos. Tjáleduvvam ham le: guhti lága gåhttjomijt ållit viessu daj baktu.</verse>
          <verse number="13" Kristus le mijáv lága garos lånestam gå iesj mijá åvdås garroduváj, gåktu tjáleduvvam le: Garroduvvam färttahasj guhti muorratjuolldaj gatsostuvvá.</verse>
          <verse number="14" Nåv galgaj Abrahama buorissjivnnjádus hiednigijda ållet Kristus Jesusa baktu, vaj lulujma jáhteduvvam Vuojŋŋanisáv jáhko baktu oadtjot.</verse>
        </section>
        <section title="Jáhtto le lágas alebun" 
          <verse number="15" Vielja, árggahålaj milta buojkulvissan javlav: Aktak ij máhte almatja lihtudimev doadjet jalik rievddadit maŋŋela gå le fábmuj boahtám.</verse>
          <verse number="16" Valla jáhto vatteduvvin Abrahamaj ja suv mádduj. Ij le tjáleduvvam: ”suv máttojda”, degu luluj moaddásijda, ájnat avtat máttos le gatjálvis: suv mádduj, mij le Kristus.</verse>
          <verse number="17" Muv vuojnno le: Láhka mij nielljatjuohtegålmmålåge jage lihto maŋŋela vatteduváj, ij máhte Jubmela lihtov dåssjidit jalik dan jáhtov fámoduhttet.</verse>
          <verse number="18" Jus árbbe lága baktu vatteduváj de ham ij lulu dasti jáhtto, ármostis ham Jubmel le árbev jáhtos baktu Abrahamaj vaddám.</verse>
        </section>
        <section title="Lága ájggomus" 
          <verse number="19" Man diehti le de láhka vatteduvvam? Na mieddemij diehti, dasik dat máddo luluj boahtet gesi jáhtto gulluj. Láhka giehtaräjdoj baktu ieŋŋgilijs vatteduváj.</verse>
          <verse number="20" Giehtaräjddo ham ij dåssjå avtav åvdåsta, valla Jubmel le akta.</verse>
          <verse number="21" Le gus láhka Jubmela jáhtoj vuosstij? Ij luoddnok. Jus lulujma dakkir lágav oadtjot mij iellemav vaddá, de ham rievtesferdukvuohta luluj lágas boahtet.</verse>
          <verse number="22" Tjáluk le sutto fámo vuolláj gájkka biedjam, vaj jáhtto luluj ålliduvvat sidjij gudi jáhkki, jáhko baktu Jesus Kristusij.</verse>
          <verse number="23" Åvddål gå jáhkko bådij lijma giddagin lága vuolen dasik jáhkko bihkusij.</verse>
          <verse number="24" Láhka de nåv mijáv Kristusij duvdij, vaj lulujma rievtesferdugin sárnoduvvat jáhko baktu.</verse>
          <verse number="25" Valla dálla gå jáhkko le boahtám, de ep le dasti bagádiddje vuolen.</verse>
        </section>
        <section title="Ehpit dasti svájnnasa, ájnat lihpit bárne" 
          <verse number="26" Gájka ham jáhko baktu lihpit Jubmela máná Kristus Jesusin.</verse>
          <verse number="27" Gájka gudi Kristusij lihpit gástaduvvam lihpit aj Kristusij gárvoduvvam.</verse>
          <verse number="28" Aktak ij le dasti juvdá jalik grehka, oarjje jalik friddja, ålmåj jalik nissun. Gájka lihpit Kristus Jesusin akta.</verse>
          <verse number="29" Jus dal Kristusij gullubihtit, de lihpit aj Abrahama sájos ja jáhto milta árbulattja.</verse>
        </section>
      </chapter>
      <chapter title="4. kap." 
        <verse number="1" Muv vuojnno le: Guhkev árbulasj ij le ållessjattuk, de ij le sieradus suv ja oarje gaskan, vájku gájkka åbmudahka le suv.</verse>
        <verse number="2" Sujna le boanndi ja tjuottjodiddje dan biejve rádjáj mav áhttjes le mierredam.</verse>
        <verse number="3" Nåv aj mijájn. Gå ejma lim ållessjattuga de lijma oarje, svájnnasa värálda fámoj vuolen.</verse>
        <verse number="4" Valla gå ájgge ållånij, rájaj Jubmel Bárnes, lága vuolláj nissunis riegádam,</verse>
        <verse number="5" lånestittjat sijájt gudi lága vuolen li vaj lulujma mánáj riektáv oadtjot.</verse>
        <verse number="6" Ja gå bárne lihpit de Jubmel le mijá vájmojda rádjam Bárnes Vuojŋŋanisáv mij tjuorvvu: ”Abba! Áhttjám!”</verse>
        <verse number="7" Dan diehti ille dasti oarjje, ájnat bárnne. Ja gå bárnne le, de Jubmel aj duv árbulattjan dagáj.</verse>
        <section title="Ij dasti máhttsam" 
          <verse number="8" Dalloj gå ejda ájn Jubmelav dåbdå, de dievnastijda jubmelijt ma duodaj älle jubmela.</verse>
          <verse number="9" Valla dálla gå Jubmelav dåbddåbihtit, jali sáddnábut gå Jubmel dijáv dåbddå, gåktus de máhttebihtit dakkir sjiebtjes ja gienes fámojda máhttsat? Oarjjen gus vat sihtabihtit?</verse>
          <verse number="10" Vassmasit ham biejvijt, mánojt ja sierralágásj ájgijt ja jagijt låhkåbihtit!</verse>
          <verse number="11" Baláv dåssjåj lev dijá diehti rahtjam.</verse>
        </section>
        <section title="Vájnno galatagijda" 
          <verse number="12" Vielja, vájnnodav dijáv: Sjaddit muv lágátjin, gå dal mån dijá lágátjin sjaddiv. Munji ehpit le mavga baháv dahkam.</verse>
          <verse number="13" Diehtebihtit ham skihpudahka lij sivvan gå vuostasj bále didjij evangeliumav sárnnediv.</verse>
          <verse number="14" Vájku oattje sjiebtjesvuodan, ejda muv álbeda jalik vuoleda, ájnat Jubmela ieŋŋgilin muv duostojda, ållu degu Kristus Jesusin.</verse>
          <verse number="15" Gåsi dal dijá sjålle gádoj? Máhtáv duodastit dalloj lulujda tjalmijdihtte råkkåstit ja munji vaddet.</verse>
          <verse number="16" Lev gus dal didjij vasjulattjan sjaddam gå sáddnáv hålliv?</verse>
          <verse number="17" Muhtema e buorre ájggomusáj dijáv måråsta ájnat sihti mijáv sirádit, vaj lulujda bus sijáv tjuovvogoahtet.</verse>
          <verse number="18" Måråj le buorre, jus ájggomusá li buore, agev ij dåssjå dalloj gå mån lev dijá lunna,</verse>
          <verse number="19" muv mánátja, gejt vat vájvijn hähttuv iellemij riegádahttet, dasik Kristus le dijájn ållånam.</verse>
          <verse number="20" Jus dallik dijá lunna luluv ja rievtes sárnnomvuogev luluv gávnnat - dijá gáktuj lev árrusam.</verse>
        </section>
        <section title="Guokta lihto: lága ja jáhto" 
          <verse number="21" Vásstedihtit dal munji gudi lága vuolen sihtabihtit viessot: Ehpit gus le gullam majt láhka hoallá?</verse>
          <verse number="22" Danna le tjáleduvvam Abrahama birra guhti guokta bárne oattjoj, nuppev oarjjenissunijn ja nuppev friddja nissunijn.</verse>
          <verse number="23" Bárnnes, gev oarjjenissunijn oattjoj lij oattje milta riegádam, ja bárnnes, gev friddja nissunijn oattjoj lij jáhto baktu riegádam.</verse>
          <verse number="24" Dánna le tjiegŋalap sisadno: Guokta lihto såj libá. Nubbe boahtá Sinaiváres ja mánájt oarjjen riegádahttá, sån le Hagar.</verse>
          <verse number="25" Hagar le Sinaivárre Arabian, mij le dálásj Jerusalem, guhti aktan mánájis oarjjen viessu.</verse>
          <verse number="26" Valla almmelasj Jerusalem le friddja ja mijá ieddne,</verse>
          <verse number="27" nåv gåktu tjáleduvvam le: Sjållerda sahkodibme ja mánádibme, ávvudalá låggŋis gielajn, dån guhti ille vájvij riegádahttám, dajna gå aktu nissun ienep mánájt oadtju gå sån gänna le ålmåj.</verse>
          <verse number="28" Dij vielja lihpit jáhto máná, nåv gåk Isak.</verse>
          <verse number="29" Guhti lij oattje milta riegádam doarrádaláj daj ájgij suv, guhti lij Vuojŋŋanisá milta riegádam, ja nåv dálla aj.</verse>
          <verse number="30" Ja tjáluk javllá: Vuodjela oarjjenissunav bárnijnis. Oarjjenissuna bárnne ij luoddnok árbev oattjo aktan friddja nissuna bárnijn.</verse>
          <verse number="31" Vielja, ep le oarjjenissuna máná, ájnat friddja nissuna.</verse>
        </section>
      </chapter>
      <chapter title="5. kap." 
        <verse number="1" Friddjavuohtaj le Kristus mijáv tjoavddám. Bissut dan diehti nannusit friddjavuodan, ja allit avtak dibde oarjjevuoda svagájt dijá nali biedjat.</verse>
        <section title="Rievtesferdukvuohta váni birratjuohppama dagi" 
          <verse number="2" Gullit majt mån, Paulus, didjij javlav: jus ietjada birratjuohpadahttebihtit de ij le Kristus didjij maŋga ávkken.</verse>
          <verse number="3" Ájn akti duodastav: färttahasj guhti ietjas birratjuohpat le vielggen ålles lágav anedit.</verse>
          <verse number="4" Gudi lágan rievtesferdukvuodav åhtsåbihtit, lihpit Kristusis tjuoldeduvvam ja ármos gahttjam.</verse>
          <verse number="5" Vuojŋŋanisán ham jáhko baktu vuordatjip dav masi rievtesferdukvuohta dårvov vaddá.</verse>
          <verse number="6" Gå Kristus Jesusin viessop, de ij le gatjálvis dassta jus lip birratjuohpaduvvam vaj ep, ájnat jáhkos, mij gieresvuoda baktu bigoduvvá.</verse>
          <verse number="7" Buoragit ham viehkagådijda. Guhti dal dijáv árrá sádnesvuodav gulldalimes?</verse>
          <verse number="8" Gev gulldalijda ij lim guhti dijáv gåhtjoj.</verse>
          <verse number="9" Binná suvradájgásj ålles dájgev suvrrodahttá.</verse>
          <verse number="10" Jáhkáv Härráj ja åskov ehpit ietjáláhkáj ájádallagoade. Oadtjus duobmov guhti dijá vájmojt tjáddjit, lehkus guhti le.</verse>
          <verse number="11" Vielja, jus vilá birratjuohppamav didjij sárnnedav, man diehti de ájn doarrádallamav hähttuv gierddat? Ruossa jårrålimoarre, mav sárnnedav le ham de dåssjen sjaddam.</verse>
          <verse number="12" Buorep jus gájka gudi dijáv tjáddjidi lulun ietjastisá sjalla tjuohppat.</verse>
        </section>
        <section title="Lájddijis vuojŋŋanisáda dijáv" 
          <verse number="13" Vielja, friddjavuohtaj ham lihpit gåhtjoduvvam. Allut dij val friddjavuodav dibde oadtjáj gäjnov rahpat, ájnat gieresvuodajn guhtik guojmáda dievnastihtit.</verse>
          <verse number="14" Åbbå láhka le dán avta budá baktu ålliduvvam. Galga guojmát iehttset nåv gåk ietjat.</verse>
          <verse number="15" Valla jus guhtik guojmáda gásskebihtit ja riesstebihtit, de várrijihtit nubbe nubbáj bårrumis.</verse>
          <verse number="16" Valla mån javlav: Vájaldihtit Vuojŋŋanisán, de ehpit oattje háloj milta vieso.</verse>
          <verse number="17" Oadtje le Vuojŋŋanisá vasjulasj ja Vuojŋŋanis oattje. Nubbe nuppe vuosstij tjuodtjoba, vaj ehpit buvte dahkat majt sihtabihtit.</verse>
          <verse number="18" Valla jus Vuojŋŋanis dijáv lájddi, de ehpit le dasti lága vuolen.</verse>
          <verse number="19" Oattje dago li bihkusa: skiegesvuohta, bádudahka, skámodisvuohta,</verse>
          <verse number="20" boajtojubmeldievnastibme, skieddima, vasjulasjvuohta, rijdo, udnodisvuohta, moarre, bahájuonagahttem, sierranibme, vierreåhpadibme,</verse>
          <verse number="21" fábmorijdo, juhkalisvuohta, rattukvuohta ja ietjá dakkira. Ájn akti dijáv vágodav: gudi dakkirijt dahki e Jubmela rijkas oasev oattjo.</verse>
          <verse number="22" Valla Vuojŋŋanisá sjatto li gieresvuohta, ávvo, ráfe, gierddisvuohta, libbogisvuohta, buorrevuohta, jáhkkogisvuohta,</verse>
          <verse number="23" vuollegisvuohta ja muttákvuohta. Dakkirij vuosstij láhka ij le.</verse>
          <verse number="24" Gudi Kristus Jesusij gulluji li oattjesa himoj háloj ruossinávllim.</verse>
          <verse number="25" Vájaldup de Vuojŋŋanisán, jus miján le iellem Vuojŋŋanisá baktu.</verse>
          <verse number="26" Allup dåssjedis gudnev hibmodu, guhtik guojmáma moaráduhttu jalik udnodisvuohtaj gahttju.</verse>
        </section>
      </chapter>
      <chapter title="6. kap." 
        <section title="Mav sáddji, oadtju aj tjuohppat" 
          <verse number="1" Vielja, jus soames almasj sudduj soajttá gahttjat de vierttibihtit dij gudi vuojŋŋalattja lihpit vuollegisvuodajn suv viehkedit. Várri val ietjat gähttjaluvvamis.</verse>
          <verse number="2" Guottadihtit guhtik guojmáda nådijt, de nåvti Kristusa lágav ållidihpit.</verse>
          <verse number="3" Guhti ietjas juonenik adná, vájku ij le mige, ietjas bähttá.</verse>
          <verse number="4" Guoradallus färttahasj ietjas dagojt ja oadtjus de rámpov dåssjå dassta mij iesj le, ij dassta ma iehtjáda li.</verse>
          <verse number="5" Guoddus färttahasj ietjas noadev.</verse>
          <verse number="6" Juohkus sån, guhti bágon åhpaduvvá, gájkka buorev sujna guhti suv åhpat.</verse>
          <verse number="7" Allit bähttaluvá. Jubmelav ij tjáddjida: mav almasj sáddji, oadtju aj tjuohppat.</verse>
          <verse number="8" Guhti oadtjáj sáddji, oattjes bäjskov tjuohppá. Valla guhti Vuojŋŋanissaj sáddji, Vuojŋŋanisás ihkeven iellemav tjuohppá.</verse>
          <verse number="9" Allup vájbbu buorev dahkamis. Oattjotjip mij tjuohppat gå ájgge ållån, jus ep sillogoade.</verse>
          <verse number="10" Dahkup buorev gájkka almatjijda guhkev ájgge le, ållagasj mijá jáhkoguojmijda.</verse>
        </section>
        <section title="Tjoahkkájgäsos. Hivástahttemsávadusá" 
          <verse number="11" Gähttjit dal man stuorra bokstávaj giedajnam didjij tjáláv:</verse>
          <verse number="12" gudi allasisá gudnev ålgoldis ássjij baktu åttjudi, gähttjali dijáv birratjuohppamij nággidit, dåssjå danen gå e Kristusa ruossa diehti sidá doarrádaláduvvat.</verse>
          <verse number="13" Birratjuohpaduvvama ietja e lágav tjuovo, ájnat sihti dijáv birratjuohpaduvvat, vaj rámpov dassta oadtju.</verse>
          <verse number="14" Iv luoddnok sidá iehtjam iehtjádis rámmpot gå mijá härrá Jesus Kristusa ruossas. Dan baktu ham de värált le munji ruossinávlliduvvam ja jábmám, ja mån väráldij.</verse>
          <verse number="15" Birratjuohppam ij le ájnas, ij ga åvddånáhkke, ájnat ådå sjivnnjádusás le gatjálvis.</verse>
          <verse number="16" Ráfe ja ármmogisvuohta tjuovvus gájkajt gudi dán njuolgadusá milta sihti viessot, Jubmela Israelaj.</verse>
          <verse number="17" Allis aktak dássta duohku muv vájveda, mujna li Jesusa merka rubmahin.</verse>
          <verse number="18" Vielja, mijá härrá Jesus Kristusa ármmo lehkus dijá vuojŋŋanisán. Amen.</verse>
        </section>
      </chapter>
    </book>
    <book title="Paulusa girjje Efesosa ristagisájda" 
      <chapter title="1. kap." 
        <section title="Varrudagá" 
          <verse number="1" Paulusis, Kristus Jesusa apostelis Jubmela sidoda baktu, ájllisijda Efesosin årromin ja Kristusij jáhkkemin.</verse>
          <verse number="2" Ármmo ja ráfe Jubmelis, Áhtjestimme, ja härrá Jesus Kristusis.</verse>
        </section>
        <section title="Hievedus" 
          <verse number="3" Hieveduvvam lehkus Jubmel, mijá härrá Jesus Kristusa Áhttje. Sån le mijáv buorissjivnnjedam gájkajn vuojŋŋalasj buorissjivnnjádusájn Kristusa baktu almen.</verse>
          <verse number="4" Nåv gåktu sån juo värálda sjivnnjedime åvddåla mijáv suv baktu tjuoldij vaj lulujma ájllisin ja vigedibmen suv åvdån.</verse>
          <verse number="5" Gieresvuodanis le midjij mierredam mánáj riektáv Jesus Kristusa baktu oadtjot ja sujna aktánit - suv buorre sidoda milta -</verse>
          <verse number="6" rámmpon ja guddnen ármo åvdås, mav midjij Bárnnegärrásis baktu vattij.</verse>
          <verse number="7" Sujna ja suv varájn lip lånestuvvam ja mijá mieddema li ándagis luojteduvvam Jubmela valjes ármos,</verse>
          <verse number="8" majna aktan gájkka vijsesvuodajn ja jiermijn mijáv boanndodij.</verse>
          <verse number="9" Ja sån le midjij ietjas sidoda tjiegosvuodav bigodam, ájggomav Kristusa birra, mav álggorájes lij mierredam,</verse>
          <verse number="10" ja mav lij ållidittjat dalloj gå ájgge ållån. Suv sidot lij Kristusin aktidit gájkka ednamin ja almen.</verse>
          <verse number="11" Kristusin lip árbbeoasáma oadtjum, dasi åvddåla mierreduvvam sujsta guhti gájkka ietjas sidoda ja ájggomusá milta ållit:</verse>
          <verse number="12" lehkup de Jubmelij rámmpon ja guddnen, gudi juo åvddåla lijma Kristusij dårvustallam.</verse>
          <verse number="13" Sádnesvuoda bágov ja evangeliumav dijá lånestime birra gullam ja jáhkkegoahtám, de Kristusin aj jáhtedum ájlis Vuojŋŋanisáv sinidahkan oattjojda.</verse>
          <verse number="14" Dat le mijá árbe nannudahkan, vaj Jubmela álmmuk Jubmelij rámmpon ja guddnen lånestuvvá.</verse>
        </section>
        <section title="Jubmelij gijtto ja råhkålvis" 
          <verse number="15/16" Dan diehti iv goassak hiejte Jubmelav dijá åvdås gijttemis mujtedijn dijáv råhkålvisájnam, gå dal gullam lev dijá jáhko birra härrá Jesusij ja dijá gieresvuoda birra gájkajda ájllisijda.</verse>
          <verse number="17" Råhkådaláv vaj mijá härrá Jesus Kristusa Jubmel, herlukvuoda Áhttje, didjij vijsesvuoda ja bigodime Vuojŋŋanisáv vaddá, mij suv dåbddusin didjij dahká.</verse>
          <verse number="18" Tjuovggijus dijá vájmo tjalmijt, vaj vuojnnebihtit doajvov, masi mijáv le gåhttjum, man valjes ja herlugis árbev ájllisijda ja midjij sijá gaskan vaddá,</verse>
          <verse number="19" man fábmogis suv vieksesvuohta midjij le gudi jáhkkep - dahtak fábmogis vieksesvuohta mav fámujnis</verse>
          <verse number="20" biejaj Kristusin bargatjit, gå jábbmegij lussta suv båvtij ja oalges bällásis almen biejaj,</verse>
          <verse number="21" gájkka ráddijiddjijs ja fámojs ja vieksesvuodajs ja vieldijs alebuj, gájkka nammadahtte namájs alebuj, goappátjagá dán ájge ja boahtte ájge.</verse>
          <verse number="22" Gájkka suv juolgij vuolláj biejaj, ja gájkaj oajvev tjoaggulvisá oajvven dagáj,</verse>
          <verse number="23" tjoaggulvis mij le suv rumáj, suv dievasvuohta mij gájkka dävddá.</verse>
        </section>
      </chapter>
      <chapter title="2. kap." 
        <section title="Kristusa baktu viesso" 
          <verse number="1" Dij lijda jábmám ietjada mieddemij ja suttoj diehti,</verse>
          <verse number="2" dalloj gå daj sinna lijda viessomin dán ájge ja värálda dábij milta jegadime ilmerijka ja vuojŋŋanisá oajvemusáv, vuojŋŋanisáv mij dálla gullogahtesvuoda almatjijn barggá.</verse>
          <verse number="3" Akti lijma gájka dakkira, gå oattje hálojt tjuovojma ja rubmaha ja iehtjama ájádusáj sidoda milta viesojma, ja riegádimes lijma moare máná, nåv gåktu iehtjáda.</verse>
          <verse number="4" Valla Jubmel, gänna ármmogisvuodas le vallje, le mijáv stuorra gieresvuodajn ähttsám,</verse>
          <verse number="5" vájku iehtjama mieddemij diehti lijma jábmám, de le mijáv viesson Kristusijn dahkam - ármos lihpit lånestuvvam.</verse>
          <verse number="6" Sujna le mijáv båktåm ja midjij Kristus Jesusa baktu sajev almmáj vaddám.</verse>
          <verse number="7" Nåvti boahtte ájgijda sidáj ihkeven valjes ármov midjij vuosedit ietjas buorrevuodan Kristus Jesusa baktu.</verse>
          <verse number="8" Ietjastihtte ehpit le ájnat ármos jáhko baktu lihpit lånestuvvam. Jubmela vattáldahka dát le.</verse>
          <verse number="9" Ij le dagoj duogen aktasik májnnomoarren.</verse>
          <verse number="10" Mij lip suv dago, Kristus Jesusa baktu sjivnnjeduvvam buorre dagojt dagátjit, majt Jubmel le álggorájes midjij mierredam.</verse>
        </section>
        <section title="Tjuolldemmuvrra juvdáj ja hiednigij gaskan le gajkoduvvam" 
          <verse number="11" Mujttit dan diehti dij, gudi hiednigin riegádijda ja birratjuohpadahtegin gåhtjoduvájda sijás, gudi almatja giedas birratjuohpaduvvama lidjin,</verse>
          <verse number="12" Mujttit dalloj lijda Kristusis sieraduvvam, Israela viesajdimvuoda ålggolin, jáhto lihtojda abmasa, ij lim ga doajvvo jalik Jubmel gesi dårvustalájda.</verse>
          <verse number="13" Valla dij, gudi akti lijda guhkken, lihpit dal Kristus Jesusa diehti ja suv vará baktu lahka boahtám.</verse>
          <verse number="14" Sån le ham mijá ráfe. Ednamin viesodijn guokta aktan dagáj ja tjuolldemmuvrav, vasjulasjvuodav, gajkoj.</verse>
          <verse number="15" Sån le lágav aktan budáj ja njuolgadusáj dåssjidam, vaj iesj guoktásis avtav, ådå almatjav sjivnnjet, ja dan baktu ráfev buktá.</verse>
          <verse number="16" Avtan rubmahin sån ruossan goappátjijt Jubmelijn såbadij gå vasjulasjvuodav dåssjidij.</verse>
          <verse number="17" Ráfe ságav didjij buvtij, gudi lijda guhkken ja sidjij gudi lidjin lahka.</verse>
          <verse number="18" Suv baktu bessap gájka Áhtje lahka avtan Vuojŋŋanisán.</verse>
          <verse number="19" Dij ehpit le dasti guosse jalik abmasa ájnat lihpit ájllisij viesajdimvuodan ja Jubmela vieson.</verse>
          <verse number="20" Tsieggiduvvam lihpit apostelij ja profehtaj vuoduj ja Kristus Jesus iesj le tjiehkagierggen.</verse>
          <verse number="21" Suv baktu tsieggiduvvabihtit ja sjaddabihtit Härrá ájlis tiemmpelin.</verse>
          <verse number="22" Ja sujna aktánihpit vuojŋŋalasj viesson Jubmelij.</verse>
        </section>
      </chapter>
      <chapter title="3. kap." 
        <section title="Jubmela ájggom: evangelium hiednigijda" 
          <verse number="1" Dan diehti mån, Paulus, Kristus Jesusa fáŋŋgan dijá diehti, gudi lijda hiedniga, hálijdav...</verse>
          <verse number="2" dij ham gullam lihpit Jubmela ájggomav ármo birra, mav munji dijá diehti vattij.</verse>
          <verse number="3" Bigodime baktu tjiegosvuohta munji iktuj, nåv gåktu oanegattjat juo lev tjállám.</verse>
          <verse number="4" Dav lågådijn árvvedihpit mån lev diedov Kristusa tjiegosvuoda birra oadtjum.</verse>
          <verse number="5" Åvdep buolvaj almatjijda ittjij bihkusa, nåv gåktu dálla le suv ájlis apostelijda ja profehtajda Vuojŋŋanisán bihkusam:</verse>
          <verse number="6" Kristus Jesusa diehti hiedniga li evangeliuma baktu árbulattja nåv gåktu mij, avtagasj rubmahij gulluji nåv gåktu mij ja siján le jáhtos oasse nåv gåktu miján.</verse>
          <verse number="7" Ja evangeliuma dievnárin sjaddiv ármovattáldagá baktu, mav Jubmel munji fámujnis ja vieksesvuodajnis vaddá.</verse>
          <verse number="8" Mån, gájkka ájllisijs uhtsemussan, lev ármov oadtjum hiednigijda Kristusa gietjedis boanndudagáv sárnnedittjat,</verse>
          <verse number="9" ja gájkajda tjiegos ájggomav diededittjat, mij värálda álggorájes lij Jubmelin tjiehkusin, gájka sjivnnjediddjen.</verse>
          <verse number="10" Almenasij ráddijiddje ja fámo lidjin dal tjoaggulvisá baktu diedov åttjutjit Jubmela moattegerdak vijsesvuoda birra.</verse>
          <verse number="11" Álggoálgos dát lij suv ájggom, mav duohtan dagáj mijá härrá Jesus Kristusin.</verse>
          <verse number="12" Jáhko dårvujn sunji, máhttep sujna jálot Jubmelij lahkanit.</verse>
          <verse number="13" Didjij de javlav, allit de häso gå dijá diehti gierdav. Muv gierddamus le didjij guddnen.</verse>
        </section>
        <section title="Råhkålvis tjoaggulvisá åvdås" 
          <verse number="14" Dan diehti buolvatjij nali Áhtje åvddåj luojttádav,</verse>
          <verse number="15" gässta gájkka áhttjevuohta ednamin ja almen namás oattjoj.</verse>
          <verse number="16" Vaddis ietjas herlukvuoda boanndudagás fámov ja gievrrudagáv dijá sissŋálasj almatjij Vuojŋŋanisás baktu,</verse>
          <verse number="17" vaj Kristus jáhko baktu gieresvuodajn vájmojnihtte viessu. Bissut ruohttsasijn nannusit suv sinna,</verse>
          <verse number="18" vaj dij gájkka ájllisij aktan buojkkábihtit gåbddudagáv ja guhkkudagáv ja alludagáv ja tjiegŋudagáv</verse>
          <verse number="19" ja dåbdijdihpit Kristusa gieresvuohtaj, mij le gájkka diedojs alebun, dasik ålles Jubmela dievasvuohta dijáv dävddá.</verse>
          <verse number="20" Guhti mijá sinna fámujnis barggá ja ájmmut dahkat ájn vil ienebuv gå majt ádnop jali buojkkáp,</verse>
          <verse number="21" sunji herlukvuohta tjoaggulvisá ja Kristus Jesusa baktu gullu, gájkka buolvajda ihkeven ájggáj, amen.</verse>
        </section>
      </chapter>
      <chapter title="4. kap." 
        <section title="Vuojŋŋalasj aktavuohta" 
          <verse number="1" Dijáv de vágodav, mån guhti Härrá diehti lev fáŋŋgan, viessot dan láhkáj, mij le dijá gåhttjomij árvvogissan,</verse>
          <verse number="2" agev vuollegissan ja libbogissan. Lehkut nubbe nubbáj gierddisin gieresvuodan.</verse>
          <verse number="3" Viggit vuojŋŋalasj aktavuodav ráfe báttijn bisodit:</verse>
          <verse number="4" akta rumáj ja akta Vuojŋŋanis, nåv gåktu dij akti avtagasj doajvvuj gåhtjoduvájda.</verse>
          <verse number="5" Akta le Härrá, akta jáhkko, akta gástadus,</verse>
          <verse number="6" akta Jubmel ja gájkaj Áhttje, guhti le gájkaj badjel, gájkaj baktu ja gájkajn le.</verse>
        </section>
        <section title="Kristusa rumáj gievrru" 
          <verse number="7" Mijás juohkkahasj le ármov oadtjum Kristusa miere milta.</verse>
          <verse number="8" Danen tjáleduvvá: Sån allagissaj badjánij ja fáŋgajt váldij, almatjijda vattáldagájt vattij.</verse>
          <verse number="9" (Valla gå badjánij, ittjij gus de ednama vuolemus dajvajda aj luojttáda?</verse>
          <verse number="10" Guhti luojttádij le dahtak, guhti guhkás gájkka almij badjelij badjánij gájkka ållidittjat.)</verse>
          <verse number="11" Muhtemijt apostelin biejaj, muhtemijt profehtan, sárnnediddjen jali räjnnuhiddjen ja åhpadiddjen,</verse>
          <verse number="12" ájllisijt gárvedittjat dan baktu dievnastusáv ållidittjat ja Kristusa rubmahav gievrrodittjat,</verse>
          <verse number="13" dasik gájka jåvsådip jáhko aktavuohtaj ja diehtuj Jubmela Bárne birra, jåvsådip ållessjattukvuohtaj, mij le Kristusa dievasvuoda lágásj.</verse>
          <verse number="14" Ep le dasti máná, gudi gájkka oahppabiekkajs duohku diehki dålvudallap. Ep le dasti almatjijda stuvssimroahtton, gudi bähttogis juonaj sihti tjáddjidusáv sárnnedit.</verse>
          <verse number="15" Bissup gieresvuoda sádnesvuodan ja åvddånup juohkkaláhkáj, vaj de sujna aktánip, Kristusijn, guhti le oajvve.</verse>
          <verse number="16" Suv baktu åbbå rumáj aktiduvvá ja bissu, danen gå gájkka lahtasa viehkedi ja duvddi fámujn mav juohkka sierra oassáj vaddá. Åbbå rumáj de stuorru ja gieresvuodas gievrru.</verse>
        </section>
        <section title="Ådå ja oabme almasj" 
          <verse number="17" Danen dijáv duodalattjat Härrá diehti vágodav: allit dasti hiednigij láhkáj vieso. Sijá ájádusá li guorrusa,</verse>
          <verse number="18" sijá jierme sjevnjudam, ja sij li iellema ålggobielen mav Jubmel vaddá, danen gå diehtemahtesvuodan li viessomin ja sijá vájmo li garrastuvvam.</verse>
          <verse number="19" E skábmáda ájnat rattukvuodan viessu, juohkka hárráj slajesvuodan ja vuojtoj diehti.</verse>
          <verse number="20" Valla dij ejda Kristusij dan láhkáj dåbdijda -</verse>
          <verse number="21" jus dal suv birra lihpit gullam ja åhpaduvvam sádnesvuoda milta, mij le Jesusin.</verse>
          <verse number="22" Hiejttit de dan diehti åvdep láhkáj viessomis; guodit sutto rubmahav mij huoman håhkkån, ietjas hálojda bähtádallám.</verse>
          <verse number="23" Ådåstuvvit vuojŋŋanisán ja mielan</verse>
          <verse number="24" ja tjágŋit ådå almatja gárvojda guhti le Jubmela gåvå milta sjivnnjeduvvam, rievtesferdukvuodajn ja ájlisvuodajn, mij sádnesvuohtaj gullu.</verse>
        </section>
        <section title="Ådå viessoma njuolgadusá" 
          <verse number="25" Hiejttit dan diehti gielestimes ja sáddnáv hållit, juohkkahasj guojmmásis, mij ham lip nubbe nuppe lahtasa.</verse>
          <verse number="26" Jus moarádihpit, de allit suddoda. Allis biejvve dijá moare badjel luojttáda.</verse>
          <verse number="27" Allit bärggalav aloda.</verse>
          <verse number="28" Guhti suolát, hiejttis suoládimes ja ienni giedajis barggis, vaj máhttá ietjas buorijs sidjij vaddet, gudi dárbahi.</verse>
          <verse number="29" Allit dåssjijt håla, ájnat hållit dav mij le dárbo milta ávkken, vaj buorissjivnnjádussan sjaddá sidjij gudi gulldali.</verse>
          <verse number="30" Allit hådjoda Jubmela ájlis Vuojŋŋanisáv, mij le didjij sinidahkan gitta lånåstusá biejve rádjáj.</verse>
          <verse number="31" Hilggut nirmev, moarev, hähkkarádukvuodav, álbedimev, bilkkedimev ja gájkka ietjá bahudagáv.</verse>
          <verse number="32" Lehkut libbogissan ja ármmogissan nubbe nubbáj, ja ándagis luojttit guhtik guojmáda, nåv gåktu Jubmel le dijáv ándagis luojttám Kristusin.</verse>
          <verse number="5" Adnit Jubmelav åvddågåvvån, gudil ihpit suv máná ja gieruga.</verse>
          <verse number="2" Viessut gieresvuodan, nåv gåktu Kristus mijáv iehtsij ja mijá diehti ietjas värrovattáldahkan vattij, vuogas hádjan Jubmelij.</verse>
          <verse number="3" Allis skiegesvuohta ja ietjá bádudagá jalik ietjastallam dijá gaskan bäggaluvá, dakkir sága älle ájllisijda árvvogisá,</verse>
          <verse number="4" ij ga skámodis ja giehppismielak hålla, jalik slimbardibme - dakkir håla älle vuohkasa. Gijttit ienni Jubmelav!</verse>
          <verse number="5" Dij ham diehtebihtit aktak ij Kristusa ja Jubmela rijkas oasev oattjo, guhti skähkásin, bádásin jali ietjastallen viessu. Boajtojubmeldievnastiddjen le.</verse>
          <verse number="6" Allis aktak dijáv guoros bágoj biehte. Jubmela moarre ham duosstu sijáv, gudi li gullogahttá.</verse>
          <verse number="7" Allit dan diehti sijájn säbrástalá.</verse>
        </section>
        <section title="Tjuovga máná" 
          <verse number="8" Akti lijda sjievnnjedin, valla Härrán lihpit dal tjuovggan sjaddam.</verse>
          <verse number="9" Viessut tjuovga mánnán, tjuovga sjatto li gájkka buorrevuohta, rievtesferdukvuohta ja sádnesvuohta</verse>
          <verse number="10" ja ájádallit majt Härrá sihtá.</verse>
          <verse number="11" Allit oassálaste sjievnnjeda sjattodis dagojda, ájnat buktit dajt ienni bihkusij -</verse>
          <verse number="12" mav almatja suolev dahki, dan birra le skábmo tjabu hållat.</verse>
          <verse number="13" Valla gå tjuovgga gájkka bihkusij buktá, de vuojnnusin sjaddá,</verse>
          <verse number="14" danen gå juohkka sajen gånnå juoga vuojnnusij boahtá, le tjuovgga. Danen tjáleduvvam le: ”Gåhttså oadde, tjuodtjela jábbmegij lussta, ja Kristus duv badjel tjuovggá.”</verse>
          <verse number="15" Gähttjit váttugit gåktu viessobihtit, allit jiermedibmen, ájnat jiermmán.</verse>
          <verse number="16" Ávkkijihtit dav ájgev mij ájn le, danen gå biejve li bahá.</verse>
          <verse number="17" Allit dan diehti goassak jiermedibmen vieso, ájnat gähttjalihtit dádjadit mij Härrá sidot le.</verse>
          <verse number="18" Allit vijnas vuoladuvá, dassta skámodisvuohta boahtá, ájnat dievdeduvvit Vuojŋŋanisás</verse>
          <verse number="19" ja hållit nubbe nubbáj sálmaj ja hieveduslávllagij ja vuojŋŋalasj lávllomijn. Lávllut ja tjuojadihtit Härráj ålles vájmos,</verse>
          <verse number="20" ja agev gijttit mijá Jubmelav ja Áhtjev gájka åvdås mijá härrá Jesus Kristusa namán.</verse>
        </section>
        <section title="Ristagis fuolkke" 
          <verse number="21" Adnit ietjada nubbe nuppes vuollásattjan, Kristusij guddnen.</verse>
          <verse number="22" Dij nissuna, lehkut ålmmåjihtte vuollásattjan nåv gåktu Härrá.</verse>
          <verse number="23" Danen gå ålmåj le áhkás oajvve, nåv gåktu Kristus le tjoaggulvisá oajvve - guhti le aj ietjas rubmaha lånestiddje.</verse>
          <verse number="24" Ja gåktu tjoaggulvis Kristusij vuollán, de lehkusa nissuna juohkkaláhkáj ålmmåjisá vuollásattjan.</verse>
          <verse number="25" Dij ålmmå, iehttsit áhkájdihtte nåv gåktu Kristus tjoaggulvisáv iehtsij ja ietjas dan åvdås vattij</verse>
          <verse number="26" dav ájlistuhtátjit rájnnanimlávgon bágo baktu.</verse>
          <verse number="27" Dan láhkáj sidáj tjoaggulvisáv ietjas åvddåj herlukvuodan ásadit diebledibmen ja lájtodibmen; ájllisin ja vigedibmen.</verse>
          <verse number="28" Dan láhkáj aj ålmåj le välggogis áhkás iehttset nåv gåktu rubmahis. Guhti áhkás ähttsá, ähttsá aj ietjas,</verse>
          <verse number="29" danen gå aktak ij le ietjas rubmahav goassak vasjodam, ájnat dav biebbmá ja huksá nåv gåktu Kristus tjoaggulvisáv -</verse>
          <verse number="30" mij lip ham suv rubmaha lahtasa.</verse>
          <verse number="31" Dan diehti guodis ålmåj áhtjes ja iednes ja viessus áhkájnis, ja såj guovtes aktan sjaddiska.</verse>
          <verse number="32" Dájn bágojn le stuorra tjiegosvuohta, Kristusa ja tjoaggulvisá birra lev hållamin.</verse>
          <verse number="33" Valla dasi duodden iehttsis dijás juohkkahasj áhkás nåv gåktu ietjas, ja adnis áhkká ålmmås guddnen.</verse>
          <verse number="6" Dij máná, jegadihtit äjgádijt Härrá diehti dijá välggogisvuoda milta.</verse>
          <verse number="2" Guddneda áhtját ja ädnát; dat le vuostasj budá, masi jáhtto gullu:</verse>
          <verse number="3" vaj dujsta buoragit manná ja guhkev ednamin vieso.</verse>
          <verse number="4" Ja dij áhtje, allit mánájdihtte suhttada, ájnat bajedihtit ja bagádihtit sijáv Härrá sidoda milta.</verse>
          <verse number="5" Dij oarje, jegadihtit duodas ja balos dán värálda båndijdihtte, nåv gåktu Kristusav jegadihpit,</verse>
          <verse number="6" ehpit dåssjå val sijá tjalmij åvdån duolloma diehti, ájnat Kristusav dievnastihtit ålles vájmos Jubmela sidoda milta.</verse>
          <verse number="7" Dievnastihtit buorre mielajn ja ávujn, dij ham Härrá diehti dav dahkabihtit, ehpit almatjij diehti.</verse>
          <verse number="8" Diehtebihtit juohkkahasj guhti buorev dahká, dassta Härrás bálkáv oadtju, lehkus oarjje jali friddja.</verse>
          <verse number="9" Ja gejn li oarje, dåmadit sijájn daŋga láhkáj ja allit garra bágojt sidjij håla. Diehtebihtit ham siján ja diján le akta härrá almen ja sån ij le belulasj.</verse>
        </section>
        <section title="Jubmela värjjogárvo" 
          <verse number="10" Gievrrut dal Härrás, suv ihkeven vieksesvuodas.</verse>
          <verse number="11" Tjágŋit Jubmela värjjogárvojda, vaj rijbadihpit bärggala gávvelis ládadallamij.</verse>
          <verse number="12" Mij ep le oattje ja vará vuosstij dårutjit, ájnat ráddijiddjij, fámoj ja dán sjievnnjis värálda härráj vuosstij, ja almenasij bahudagá vuojŋŋanisá fámoj vuosstij.</verse>
          <verse number="13" Dan diehti tjágŋit Jubmela värjjogárvojda, vaj bahás biejve vuosteldit máhttebihtit ja bissobihtit tjuodtjot, gå lihpit gájkka ållidam.</verse>
          <verse number="14" Bissut de nannusin, getsastihtit sádnesvuodav ja gárvvunihtit rievtesferdukvuoda ruovddegárvojda</verse>
          <verse number="15" ja gámadihtit gárvesvuohtaj ráfeságav sárnnedittjat.</verse>
          <verse number="16" Agev ietjada åvdån jáhko galbav anedihtit, majna gájkka Bahágisá buolle njuolajt jáddadihpit,</verse>
          <verse number="17" ja válldit lånestime oajvvesuojalmav ja Vuojŋŋanisá svierdev, mij le Jubmela báhko.</verse>
          <verse number="18" Dahkit dav råhkådaládijn ja aktelasj vuojŋŋanisánihtte råhkådallit. Dan diehti gåhtsit ja allit goassak vájba råhkådallamis gájkaj ájllisij åvdås.</verse>
          <verse number="19" Råhkådallit aj muv åvdås, vaj bágo muv njálmmáj biejaduvvi ja jálot hålav, gå evangeliuma tjiegosvuodav sárnnedav,</verse>
          <verse number="20" man sáhkaguodde lev fáŋŋgavuodanam. Råhkådallit vaj jálot sárnnedav nåv gåktu beras luluv.</verse>
        </section>
        <section title="Hiejttemsávadisá" 
          <verse number="21" Vaj diehtebihtit vidjurijt dáppe ja gåktu viesov, de Tykikos, vielljamgieres ja åskåldis barggoguojmmám Härrán, didjij gájkka giehttu.</verse>
          <verse number="22" Rájav suv dijá lusi jur dan diehti, vaj ságajt mijá birra gullabihtit ja dijáv alot.</verse>
          <verse number="23" Vielja, ráfe ja gieresvuohta jáhko baktu didjij, Jubmel Áhtjes ja härrá Jesus Kristusis.</verse>
          <verse number="24" Ármmo gájkajda, gudi mijá härrá Jesus Kristusav suv nåhkåmahtesvuodan iehttsi.</verse>
        </section>
      </chapter>
    </book>
    <book title="Paulusa girjje Filippi ristagisájda" 
      <chapter title="1. kap." 
        <section title="Varrudagá" 
          <verse number="1" Paulusis ja Timoteosis, Kristus Jesusa dievnárijs, gájkka ájllisijda Kristus Jesusin gudi Filippin årru, ájnnasit tjoaggulvisá oajvemusájda ja viehkediddjijda.</verse>
          <verse number="2" Ármmo ja ráfe Jubmelis, Áhtjestimme, ja härrá Jesus Kristusis.</verse>
        </section>
        <section title="Jubmelij gijtto ja råhkålvis" 
          <verse number="3" Agev Jubmelam gijtáv gå dijáv mujttáv,</verse>
          <verse number="4" agev, gájkka råhkålvisájnam dijáj gájkaj åvdås. Ja ávujn dijá åvdås råhkådaláv:</verse>
          <verse number="5" dij lihpit årrum evangeliuma bargon gitta vuostasj biejve rájes,</verse>
          <verse number="6" ja visses lev guhti dijá lunna buorre dagov álgadij, dav aj Kristus Jesusa bäjvváj ålli.</verse>
          <verse number="7" Diehttelis nåv ájádaláv dijáj gájkaj birra. Lihpit ham muv vájmon dalloj gå lev tjadnasin ja aj gå lev evangeliumav bälostime ja nannodime. Dijájn gájkajn le ármos oasse aktan mujna.</verse>
          <verse number="8" Jubmel máhttá duodastit dijájt gájkajt åhtsålav Kristus Jesusa liekkogisvuodajn.</verse>
          <verse number="9" Ja råhkådaláv dijá gieresvuodav ájn gievrrot ja diedujn dájdujn lassánit,</verse>
          <verse number="10" vaj máhttebihtit tjuolldet mij ájnas le ja Kristusa biejve rájnnasin ja vigedibmen lihpit,</verse>
          <verse number="11" dievvasin rievtesferdukvuodas, mij le Jesus Kristusa dago sjaddo, Jubmelij guddnen ja rámmpon.</verse>
        </section>
        <section title="Fáŋŋgan Kristusa diehti" 
          <verse number="12" Vielja, sidáv dijáv diehtet, mij munji gevaj le evangeliumav bus åvdedam.</verse>
          <verse number="13" Bihkusij le dal boahtám ålles pretoriaj ja iehtjádijda aj, mån Kristusa diehti fáŋŋgagoaden lev,</verse>
          <verse number="14" ja muv fáŋŋgavuoda baktu vieljajs ienemusá li gievrrum ietjasa jáhkon Härráj, ja Jubmela bágov duossti sárnnedit ájn vil jálobut gå åvddåla.</verse>
          <verse number="15" Muhtema galla Kristusav sárnnedi udnodisvuoda ja rijddalime diehti. Muhtemijn gis li buorre ájggomusá,</verse>
          <verse number="16" ja gieresvuodas sárnnedi, danen gå diehti mån lev biejaduvvam evangeliumav bälostittjat.</verse>
          <verse number="17" Valla duo iehtjáda li rijddodahkke ja Kristusa birra bahás ájggomusájs hålli muv fáŋŋgavuodav låsedittjat.</verse>
          <verse number="18" Majdis de? Bähttogis jali rievtugis ájggomusájs - Kristus gåjt sárnneduvvá ja dassta ávvudaláv. Valla åvddålij guovlluj aj ávvudaláv.</verse>
        </section>
        <section title="Varravihtanin jábmet jali bargov joarkket" 
          <verse number="19" Diedáv ham gájkka muv gádjusibmáj doalvvu dijá råhkådallamij ja Jesus Kristusa Vuojŋŋanisá viehkijn.</verse>
          <verse number="20" Doajvon vuordáv iv goassak skámustalá, ájnat dálla gåktu agev bihko duostav Kristusav rubmahin hievedit, juogu dal rumáj viessu jali jábmá.</verse>
          <verse number="21" Iellem le munji Kristus ja jábmem vuojtto.</verse>
          <verse number="22" Valla jus iellem dán ednamin munji vuojtov iehtjam bargo baktu vaddá, de iv diede goappáv válljit.</verse>
          <verse number="23" Råhtåsav goappásj guovlluj: hálijdav dássta vuolgget Kristusa lusi, mij luluj buoremus.</verse>
          <verse number="24" Valla dijá diehti le munji ájnnasabbo dánna iellet,</verse>
          <verse number="25" dasi lev visses. Diedáv viesutjit ja årutjit lev didjij ávkken ja dijá jáhkkuj ávvon,</verse>
          <verse number="26" vaj dij muv diehti Kristus Jesusin ienebut bessabihtit sjamudit gå vas máhtsav dijá lusi.</verse>
        </section>
        <section title="Viessut Kristusijn åvddågåvvån" 
          <verse number="27" Viessut dal dan láhkáj mij le Kristusa evangeliumij árvvogissan, vaj mån - juogu dijá lunna guossidime jali ietjá sajen - guláv dij nannusit avtan Vuojŋŋanisán bissobihtit ja jáhko diehti evangeliumij aktan oajbbobihtit</verse>
          <verse number="28" ja ehpit goassak vuosstálasstijs ballá. Bihkusij boahtá sij håhkkåni ja dij de gádjusihpit Jubmelis vattáldahkan.</verse>
          <verse number="29" Dij ham lihpit ármov oadtjum - ehpit dåssjå Kristusij jáhkket, ájnat suv diehti aj gierddat.</verse>
          <verse number="30" Diján le sämmi oajbbom, mav vuojnijda mujna lij ja gullabihtit mujna ájn le.</verse>
        </section>
      </chapter>
      <chapter title="2. kap." 
        <verse number="1" Jus Kristusin le jaskadus, gieresvuoda gievrrodibme ja Vuojŋŋanisán aktisasjvuohta, jus le liekkogisvuohta ja ármmo,</verse>
        <verse number="2" de ållidihtit muv ávov avtamielakvuodan. Viessut de gieresvuodan, avtan ájádusán ja avtan mielan,</verse>
        <verse number="3" iesjgieresvuoda ja árvodis gudne dagi. Lehkut vuollegattjan ja adnit iehtjádijt ietjastihtte alebun.</verse>
        <verse number="4" Allit dåssjå ietjada buoremussaj gehtja, ájnat iehtjádij aj.</verse>
        <verse number="5" Lehkus diján dakkir miella, mij Kristus Jesusin lij.</verse>
        <verse number="6" Sujna lij Jubmela hábme, valla ittjij sidá ietjas Jubmela lágátjin dahkat,</verse>
        <verse number="7" ájnat gájkka guodij ja dievnára hábmáj tjáŋaj gå almatja lágátjin sjattaj. Gå ålgolt lij almatjin sjaddam,</verse>
        <verse number="8" de ietjas vuoledij ja gullogissan lij gitta jábmema rádjáj, jábmema rádjáj ruossan.</verse>
        <verse number="9" Dan diehti le Jubmel suv gájkka iehtjádijs aledam ja sunji namáv vaddám gájkka ietjá namájs alebun,</verse>
        <verse number="10" vaj gájkka buolva Jesusa namá diehti såjåduvvi, almen, ednamin ja ednama vuolen,</verse>
        <verse number="11" ja gájkka njuoktjama dåbdåsti Jesus Kristusav härrán, Jubmel Áhttjáj guddnen.</verse>
        <section title="Barggit vaj gádjusihpit" 
          <verse number="12" Danen, muv gärrása, gudi agev lihpit gullogisá: barggit balujn ja doargestimijn vaj gádjusihpit, ehpit dåssjå gå dijá lunna lidjiv, ájnat vil ienebut dálla gå lev dijás mälggadin.</verse>
          <verse number="13" Jubmel ham dijá sinna barggá, vaj dij sidoda ja dago baktu suv ájggomusáv ållidihpit.</verse>
          <verse number="14" Dahkit gájkka njimmurahtek ja murkástalák,</verse>
          <verse number="15" vaj lájtodibmen ja rájnnasin sjaddabihtit, Jubmela vigedis mánnán, bahás ja häjtádis vierrega siegen guojtten degu alme náste,</verse>
          <verse number="16" gå iellema bágon bissobihtit, munji májnnon Kristusa biejve. De dåssjåj iv le viehkam, iv ga dåssjåj barggam.</verse>
          <verse number="17" Vájku muv varra luluj gålgåduvvat gå dijá jáhkov Jubmela åvddåj värron buvtáv, de lev ávon ja dijáj gájkaj ávvudaláv.</verse>
          <verse number="18" Dan láhkáj ávon lehkut ja ávvudallit mujna aktan.</verse>
        </section>
        <section title="Paulus Timoteosav ja Epafroditosav Filippij rádjá" 
          <verse number="19" Härrá Jesus munji doajvov vaddá, vaj ruvva Timoteosav máhtáv dijá lusi rádjat ságajt dijá birra gulátjit munji aj ávvon.</verse>
          <verse number="20" Mujna aktak ij le suv lágásj, guhti buktá dijáv duodas huksat.</verse>
          <verse number="21" Gájka dåssjå allasisá ávkev åhtsi, aktak ij dav mij Jesus Kristusij gullu.</verse>
          <verse number="22" Valla diehtebihtit man láhkáj Timoteos le barggam. Nåv gåktu bárnne áhtjes viehket, le sån evangeliuma åvdås mujna barggam.</verse>
          <verse number="23" Doajvov máhtáv suv rádjat vallak vuojnáv gåktu mujsta manná.</verse>
          <verse number="24" Åskonam Härráj lev visses, iesj aj ruvva besav boahtet.</verse>
          <verse number="25" Valla gávnnam lev, hähttuv mijá Epafroditosvieljav dijá lusi rádjat, muv barggoguojmev ja oajbbomguojmev, gev diehki rájajda muv dárbo milta viehkedittjat.</verse>
          <verse number="26" Dijájt gájkajt åhtsålij ja hådjåhij gå gulájda suv skihppám.</verse>
          <verse number="27" Oalle skibás lij, jábmema lahka, valla Jubmel suv ármmálastij, ja ij dåssjå suv ájnat muv aj, vaj iv lulu duodde surgov oadtjot.</verse>
          <verse number="28" Dan diehti vil ájnnasabbon anáv suv dijá lusi rádjat, didjij ávvon sujna vuojnnalit ja aj iehtjam vájvijt giehpedit.</verse>
          <verse number="29" Duosstut suv danen Härrán ávvudalá, ja guddnedihtit dáv ålmmåv,</verse>
          <verse number="30" guhti bargadijn Kristusa diehti lij jábmema lahka. Muv viehkedattijn ittjij hekkas várri, gå ietja ejda ájn máhte viehkedit.</verse>
        </section>
      </chapter>
      <chapter title="3. kap." 
        <verse number="1" Muv vielja, ávvudallit Härrán. Mån iv vájvástuvá gärddádimes majt juo lev javllam, ja mij dijáv jaskat.</verse>
        <section title="Ij birratjuohppam, ájnat Kristusij jáhkko" 
          <verse number="2" Várrijihtit duojs hårtijs, duojs vahágahttijs, duot tjuohppamis.</verse>
          <verse number="3" Birratjuohpadibme lip mij gudi vuojŋŋanisánimme Jubmelav dievnastip, gejn le rámmpo Kristus Jesusin ja ep oadtjáj dårvustalá,</verse>
          <verse number="4" vájku iehtjam bieles luluv dav aj máhttet. Jus aktak luluj oadtjáj dårvustallat, de mån vil ienebut,</verse>
          <verse number="5" guhti gávtsát biejve birratjuohpaduvviv. Lev Israela álmmugis ja Benjamina máttos, hebreak hebreagijs riegádam, láhkatjuovvo farisea,</verse>
          <verse number="6" jáhko diehti tjoaggulvisá doarrádalle, lága rievtesferdukvuoda milta lájtodis ålmåj.</verse>
          <verse number="7" Valla gájkka mij munji lij vuojtton, iv dálla Kristusa diehti dasti vuojtton ane.</verse>
          <verse number="8" Dåssjen gájkka anáv, dajna gå diehto härrám Kristus Jesusa hárráj le åbbånagi stuoráp. Suv diehti le mujsta gájkka ietjá árvos massám. Råsskån dav bálkestav Kristusav vuojtátjit</verse>
          <verse number="9" ja sujna viesutjit, iv val dajna rievtesferdukvuodajn mav láhka vaddá, ájnat dajna mij jáhkos Kristusij boahtá, rievtesferdukvuodajn, mav Jubmel vaddá sidjij gudi jáhkki.</verse>
          <verse number="10" Hálijdav Kristusav ja suv tjuodtjelime fámov dåbddåt ja suv gierddamusájs oasev oadtjot, dan baktu gå suv lágátjin sjattav jámedijn gåktu sån jámij -</verse>
          <verse number="11" soajtáv de jábbmegij tjuodtjelibmáj åledit.</verse>
          <verse number="12" Allit jáhke dási lev åledam jali juo ållesvuohtaj jåvsådam. Valla vikkav dasi jåvsådit, gå dal Kristus Jesus le muv vuojttám.</verse>
          <verse number="13" Vielja, iv javla dasi lev juo åledam valla javlav: vajálduhtáv dav mij le vássám ja gähttjalav åledit dasi, mij åvdån le</verse>
          <verse number="14" ja ratjáv måhkkåj vuojtátjit guddnebálkáv dåppe baddjen, masi Jubmel le mijáv Kristus Jesusa baktu gåhttjum.</verse>
          <verse number="15" Dan láhkáj ájádallup gájka gudi lip ållåsa. Jus diján le ietjá vuojnno maŋga hárráj, de Jubmel didjij dav aj bigodus.</verse>
          <verse number="16" Valla mannup gäjnov, mav dán rádjáj lip tjuovvum.</verse>
        </section>
        <section title="Paulus åvddågåvvån" 
          <verse number="17" Adnit dij gájka muv åvddågåvvån, ja oahppit sijás gudi viessu åvddågåvå milta mav lip didjij vaddám.</verse>
          <verse number="18" Álu lev javllam ja gadnjalij vas javlav - ållusa li Kristusa ruossa vasjulattja.</verse>
          <verse number="19" Sijá viessom dåssjånibmáj doalvvu, tjoajvve le sijá jubmel ja skámov guddnen adni. Rahtji dåssjå dasi mij väráldij gullu.</verse>
          <verse number="20" Mijá ájtteklánnda le almen, ja dåppelt aj vuorddep suv, guhti mijáv le gájutjit, härrá Jesus Kristus.</verse>
          <verse number="21" Sån mijá rasjes rubmahav ietjájduhttá, vaj sjaddá suv herlukvuoda rubmaha lágátjin, danen gå sujna le fábmo gájkka ietjas vuolláj biedjat.</verse>
        </section>
      </chapter>
      <chapter title="4. kap." 
        <verse number="1" Dan diehti bissut nannusit Härrán, muv vielljagärrása. Dijájt ähtsáv ja åhtsålav, gudi lihpit munji ávvon ja vuojtokråvnnån.</verse>
        <section title="Avtamielakvuohta, ávvo ja gájkka mij buorre dáhpen gåhtjoduvvá" 
          <verse number="2" Euodiav ja Syntykev gåhtjov Härrá diehti avtamielakvuodan viesot.</verse>
          <verse number="3" Gåhtjov duv aj, guhti le duohta ráddna: viehkeda sunnuv, danen gå såj libá mujna aktan evangeliuma åvdås oajbbum, nåv gåktu Klemens ja muv ietjá barggoguojme, gej namá li iellema girjjáj tjáleduvvam.</verse>
          <verse number="4" Ávvudallit agev Härrán. Ájn akti sidáv javllat: ávvudallit.</verse>
          <verse number="5" Vuojnnisa gájkka almatja man gierddisa lihpit. Härrá le lahka.</verse>
          <verse number="6" Allit masstak måråsta, ájnat råhkådaládijn Jubmelav gijttit ja sunji diededihtit gájkka dijá dárbojt.</verse>
          <verse number="7" Jubmela ráfe, mij le mijá jiermijs alebun, várjjalus dijá vájmojt ja ájádusájt Kristus Jesusin.</verse>
          <verse number="8" Ja de vil, muv vielja: mujttit gájkka mij le duohta, guddnen aneduvvá, duolla ja rájnas, manna le iehttsemárvvo ja guddnedimárvvo, gájkka mav buorre dáhpen gåhttju ja gájkka mij rámpov ánssit.</verse>
          <verse number="9" Tjuovvut mav lihpit oahppam ja duosstum, gullam ja vuojnnám muv lunna. Tjuovvus de ráfe Jubmel dijáv.</verse>
        </section>
        <section title="Filippaga Paulusav huksi" 
          <verse number="10" Härrá le munji stuorra ávov vaddám, gå ájmmudijda muv ådåsis huksagoahtet. Diján lij ham hukso aj åvddåla, valla dalloj ij lim máhttelis.</verse>
          <verse number="11" Iv le galla niedastuvvam. Hárjjánam lev bierggit dajna mij mujna le.</verse>
          <verse number="12" Máhtáv häjot viessot ja máhtáv valjet viessot. Lev galla gájklágásj viessomav gähttjalam: gallasin ja nielgen, valjen ja vánen viessot.</verse>
          <verse number="13" Gájkka ájmmudav suv baktu guhti munji fámov vaddá.</verse>
          <verse number="14" Valla gijtáv dijáv viehkes muv gártjesvuodan.</verse>
          <verse number="15" Dij filippaga ietja diehtebihtit, gå evangelium lij ådås ja mån Makedonias vuolggiv, de dijá tjoaggulvis lij ájnna gejna aktan buktiv sisboadojs ja gålojs lågov dahkat.</verse>
          <verse number="16" Juo ham dalloj gå Tessaloniken lidjiv, de viehkev dijás ienebut gå akti oadtjuv.</verse>
          <verse number="17" Valla vattáldagá ällá munji ájnnasabmusa ájnat vájdáv didjij valjes vuojtov.</verse>
          <verse number="18" Oadtjum lev majt vájddiv ja ájn vil ienebuv. Mujna le dal vallje gå Epafroditosa baktu oadtjuv mav munji rájajda - njálga suovastsiegav, värov mav Jubmel ávujn duosstu.</verse>
          <verse number="19" Jubmel didjij vaddá gájkka majt dárbahihpit herlukvuoda boanndudagástis Kristus Jesusin.</verse>
          <verse number="20" Mijá Jubmelij ja Áhttjáj lehkus herlukvuohta ihkeven ájggáj, amen.</verse>
        </section>
        <section title="Varrudagá ja hiejttemsávadisá" 
          <verse number="21" Sárnnut varrudagájt gájkka ájllisijda Kristus Jesusin. Vielja dáppelt didjij varrudagájt sárnnu.</verse>
          <verse number="22" Gájkka ájllisa didjij varrudagájt sárnnu, ájnnasit gudi tjäjssára lunna barggi.</verse>
          <verse number="23" Härrá Jesus Kristusa ármmo lehkus dijá vuojŋŋanisájn.</verse>
        </section>
      </chapter>
    </book>
    <book title="Paulusa girjje Kolossaia ristagisájda" 
      <chapter title="1. kap." 
        <section title="Varrudagá" 
          <verse number="1" Paulusis, Kristus Jesusa apostelis Jubmela sidoda baktu,</verse>
          <verse number="2" ja Timoteosvieljastimme Kolossaia ájllisijda, mijá vieljajda Kristusij jáhkkemin. Ármmo ja ráfe Jubmelis, Áhtjestimme.</verse>
        </section>
        <section title="Jubmelij gijtto tjoaggulvisá jáhkos" 
          <verse number="3" Gijttep agev Jubmelav, mijá härrá Jesus Kristusa Áhtjev, juohkka bále gå dijá åvdås råhkådallap,</verse>
          <verse number="4" danen gå gullam lip dijá jáhko birra Jesus Kristusij ja dijá gieresvuoda birra gájkka ájllisijda,</verse>
          <verse number="5" dan doajvon mij dijáv almen vuorddá. Dan doajvo birra lihpit åvddåla gullam sádnesvuoda bágoj, evangeliuma baktu,</verse>
          <verse number="6" mij didjij boahtám le. Nåv gåktu evangelium sjattojt vaddá ja åvddån åbbå väráldin; le dijá lunna aj sjaddam gitta dat biejve rájes gå vuostasj bále dav gulájda ja diedov oattjojda Jubmela ármo birra gåk duodaj le.</verse>
          <verse number="7" Dav åhpajda Epafrasas, mijá gieres barggoguojmes, guhti didjij buoremussan le Kristusa åskåldis dievnár.</verse>
          <verse number="8" Sån le midjij giehttum gieresvuoda birra, mij dijá Vuojŋŋanisán le.</verse>
        </section>
        <section title="Råhkålvis tjoaggulvisá åvdås. Såbadus Kristusa baktu" 
          <verse number="9" Dat biejve rájes gå dáv gulájma, lip dijá åvdås aktelasj råhkådallam. Råhkådallap vaj diedojt Jubmela sidoda birra boandásláhkáj oadtjobihtit, gájkajn vuojŋŋalasj vijsesvuodajn ja dádjadusájn,</verse>
          <verse number="10" vaj máhttebihtit Härráj árvvogissan viessot ja juohkkaláhkáj suv miela milta gájklágásj buorijt dahkat gå sjattojt sjaddadihpit ja diedo Jubmela birra lassáni.</verse>
          <verse number="11" Suv herlukvuoda fábmo dijáv juohkkaláhkáj gievrrot vaj agev ávujn sávre ja gierddisa lihpit.</verse>
          <verse number="12" Gijttit Áhtjev, guhti dijáv árvvogissan dagáj oasev åttjutjit árbes, mij ájllisijt tjuovga sinna vuorddá.</verse>
          <verse number="13" Mijáv le sjievnnjeda fámos gádjum ja bárnnegärrása rijkkaj doalvvum,</verse>
          <verse number="14" ja Bárne baktu lip lånestuvvam ja mijá sutto li ándagis luojteduvvam.</verse>
          <verse number="15" Sån le vuojnnemahtes Jubmela gåvvå, åbbå sjivnnjádusá vuostasjriegádiddje,</verse>
          <verse number="16" danen gå suv baktu gájkka almen ja ednamin sjivnnjeduváj, mij vuojnnu ja mij ij vuojnnu, tråvnå ja härrávielde, ráddijiddje ja fámo; gájkka le suv baktu ja sunji sjivnnjeduvvam.</verse>
          <verse number="17" Sån le gájka åvddåla, ja suv sinna gájkka bissu.</verse>
          <verse number="18" Ja sån le rubmaha oajvve, tjoaggulvisá oajvve. Sån le álggo, jábbmegijs vuostasjriegádiddje juohkka sajen åvdemussan,</verse>
          <verse number="19" danen gå Jubmel mierredij gájkka dievasvuodav suv lunna årrot</verse>
          <verse number="20" ja suv baktu gájkka ednamin ja almen såbadit gå suv varájn ruossan ráfev ásadij.</verse>
          <verse number="21" Ja dijáv gudi åvddåla ålggolin lijda, gå bahás dagoj baktu vassjemielav vuosedijda,</verse>
          <verse number="22" dijáv le dal aj ietjajnis såbadam dan baktu gå Kristus jábmemav oadtjelasj rubmahijnes gierdaj. Dijáv suovvá ietjas åvddåj låjdåstit, ájllisin, vigedibmen ja lájtodibmen,</verse>
          <verse number="23" jus jáhkuda anodihpit nanos vuodon ja ehpit svahkasta doajvos, man birra evangeliumis gulájda sárnneduvvam gájkka sjivnnjádussaj alme vuolen ja man dievnárin mån, Paulus, lev sjaddam.</verse>
        </section>
        <section title="Paulus tjoaggulvisá diehti gierddá ietjas vidnon" 
          <verse number="24" Ávvudaláv dal gå dijá diehti gierdav. Mij ájn Kristusa gierddamusájs fájllu, oattjenam gierdav suv rubmaha diehti, mij le tjoaggulvis.</verse>
          <verse number="25" Dan dievnárin lev sjaddam, gåhttjoma milta mav Jubmelis dijá diehti lev oadtjum: Jubmela bágov ållidittjat.</verse>
          <verse number="26" Dát tjiegosvuohta lij tjiehkusin ájgij milta gájkka buolvajda, valla suv ájllisijda dal bigoduváj.</verse>
          <verse number="27" Jubmel sidáj sidjij diededit man herlugis boanndudahka hiednigijn dán tjiegosvuodan le: Kristus le diján, herlukvuoda doajvvo.</verse>
          <verse number="28" Suv sárnnedip gájkka almatjijt bagáda ja sijájt gájkajn vijsesvuodajn åhpada, vaj gájkajt ållessjattugin Kristusin máhttep åvddåj buktet.</verse>
          <verse number="29" Dán diehti bargav ja oajbov fámujn, mav fábmogisát le biedjam muv sinna bargatjit.</verse>
        </section>
      </chapter>
      <chapter title="2. kap." 
        <section title="Diehto Jubmela tjiegosvuoda birra, Kristus" 
          <verse number="1" Sidáv didjij diededit gåktu dijá åvdås oajbov ja sijá åvdås Laodikeian ja gájkaj åvdås, gudi ietja älle mujna gávnadam,</verse>
          <verse number="2" vaj vájmojnisá gievrru, gieresvuodan aktáni ja ålles tjiegŋalis ja valjes vissesvuohtaj åledi, mij le diehto Jubmela tjiegosvuoda birra, Kristus;</verse>
          <verse number="3" sujna li gájkka vijsesvuoda ja diedo dávvera tjiegán.</verse>
          <verse number="4" Dáv javlav vaj aktak ij dijáv bähttogis hålaj hoalájdahte.</verse>
          <verse number="5" Vájku rubmahijn iv le dijá lunna, de vuojŋŋanisájn lev dijá lunna ja ávvudaláv, gå vuojnáv dijá stajgugis vuogev ja dijá jáhko nanosvuodav Kristusin.</verse>
        </section>
        <section title="Viessom Kristusijn" 
          <verse number="6" Dij lihpit Härráv Kristus Jesusav duosstum. Viessut de sujna, valjet gijtedijn,</verse>
          <verse number="7" sunji ruohttsum ja vuododuvvam, ájnnasappot dan jáhkon, masi åhpaduvájda.</verse>
          <verse number="8" Várrijihtit vaj ehpit bähttogis vijsesvuoda åhpajs giddiduvvá ma älle Kristusis ájnat almatjij dábijs ja ilme fámojs.</verse>
          <verse number="9" Suv rubmahin årru ålles jubmelvuoda dievasvuohta.</verse>
          <verse number="10" Ja suv baktu, guhti le gájkka ráddijiddjij ja fámoj oajvve, lihpit dievasvuohtaj åledam.</verse>
          <verse number="11" Sujna lihpit aj birratjuohpaduvvam, valla ehpit almatjij dábij milta, ájnat suddorubmahav nuolada. Birratjuohppam Kristusa baktu le</verse>
          <verse number="12" gå gástadusán sujna aktan hávddáduvájda. Gástadusán lihpit sujna aj tjuodtjelam jáhko baktu Jubmela fábmuj, guhti Kristusav jábbmegij lussta båvtij.</verse>
          <verse number="13" Lijda jábmám ietjada mieddemij diehti ja danen gå ejda lim birratjuohpaduvvam, dijáv Jubmel le Kristusijn aktan viesson dahkam, gå luojtij midjij gájkka mijá mieddemijt ándagis</verse>
          <verse number="14" sihkodijn vielggegirjev mij lága rávkalvisáj lij mijá vuosstij. Sån dav dåssjidij gå ruossaj návllij.</verse>
          <verse number="15" Ráddijiddjijt ja fámojt värjoduhtij ja sijáv gájkajda skábmon dagáj, gå Kristusa baktu sijáv vuojtij.</verse>
        </section>
        <section title="Rumáj ja almatjij vierreåhpa" 
          <verse number="16" Danen allis de aktak dijáv duobbmi dijá bårrusa jalik juhkusa diehti, jalik basij, ådåmánoj jalik sábbádij diehti.</verse>
          <verse number="17" Dakkira li suojvvanissan dassta mij le boadátjit; rumáj le Kristus.</verse>
          <verse number="18" Allisa dijás vuojtobálkáv válde, gudi buosjet ietjasa vuoledi ja ieŋŋgilijt guddnedi, ja gudi ietjasa bárudisájt guoradalli. Almatja árvos ájádusáj tjävlástalli, dan diehti gå sijájn le oattjálasj miella</verse>
          <verse number="19" ja sujsta svahkasti, guhti le oajvve ja guhti ålles rubmahav viesot, ja dav lahtasij ja suonaj tjadná, vaj Jubmela sidoda milta sjaddá.</verse>
          <verse number="20" Jus Kristusijn lihpit ilme fámojs jábmám, manen de viessobihtit degu lulujda dán värálda viesáda ja vuollánihpit dájda gåhttjomijda:</verse>
          <verse number="21" Ale válde! Ale båråsta, jugesta! Ale duohtada!</verse>
          <verse number="22" Gájkka li dåssjå almatjij njuolgadusá ja åhpa ma anon dåssjåni,</verse>
          <verse number="23" vájku dal vijsesvuohtan gåhtjoduvvi. Almatja daj vuojnnet Jubmelav dievnasti, ietjasa vuoledi ja bijnedi, ja rubmaha dárbojt uhtsedi.</verse>
        </section>
      </chapter>
      <chapter title="3. kap." 
        <section title="Sutto rumáj ja ådå almasj" 
          <verse number="1" Jus dij dal Kristusijn tjuodtjelam lihpit, de åhtsit dav mij le dåppe baddjen, gånnå Kristus le Jubmela oalges bielen tjåhkkåhime.</verse>
          <verse number="2" Ájádallit dav mij le dåppe baddjen, allit dav mij le ednamin.</verse>
          <verse number="3" Dij ham jábmám lihpit, ja dijá iellem le Kristusijn tjiegaduvvam Jubmela lunna.</verse>
          <verse number="4" Valla gå Kristus, dijá iellem, bihkus, de dij aj sujna herlukvuodan bihkusihpit.</verse>
          <verse number="5" Jámedihtit dan diehti dav, mij väráldij gullu: skiegesvuodav, bádudagáv, himojt ja bahás hálojt, ja ietjastallamav mij le boajtojubmeldievnastibme.</verse>
          <verse number="6" Dakkir viessomis Jubmela moarre boahtá,</verse>
          <verse number="7" ja nåv lij aj dijájn, dalloj gå dajn suttojn viesojda.</verse>
          <verse number="8" Valla dálla hähttubihtit gájkka dájt guodet: asjmev, hähkkarádukvuodav, bahudagáv, álbedimev ja gájkka vastesvuodajt, ma njálmijstihtte gurgadi.</verse>
          <verse number="9" Allit nubbe nubbáj gielesta, lihpit ham sutto rubmahav ja suv dábijt guodám</verse>
          <verse number="10" ja ådå almatja gárvojda tjágŋam, mij duohta diehton ådåstuvvá ja suv sjivnnjediddje gåvvån sjaddá.</verse>
          <verse number="11" Ij le dasti aktak grehka jalik juvdá, birratjuohpaduvvam jalik birratjuohpadahtek, barbára, skyhta, oarjje jali friddja, ájnat Kristus le gájkka ja gájkajn.</verse>
          <verse number="12" Dij lihpit Jubmela válljiduvvama, ájllisa ja iehtseduvvama. Tjágŋit de ármmogisvuoda, buorrevuoda, vuollegisvuoda, libbogisvuoda ja gierddisvuoda gárvojda.</verse>
          <verse number="13" Lehkut gierddisin ja ándagis luojttit jus diján le lájtto geŋga vuosstij. Gåktu Härrá le didjij ándagis luojttám, nåv dij aj ándagis luojttit.</verse>
          <verse number="14" Valla tjágŋit åvdemusát gieresvuohtaj, mij le ållesvuoda bádde.</verse>
          <verse number="15" Ráddijus Kristusa ráfe vájmojnihtte, masi gåhtjoduvájda lahtasin avta rubmahin. Lehkut gijttogissan.</verse>
          <verse number="16" Viessus Kristusa báhko valjet ja vijsesvuodanis dijá lunna. Åhpadihtit ja bagádihtit nubbe nuppev sálmaj, hieveduslávllagij ja vuojŋŋalasj lávllagij ármo fámujn, vájmojnihtte Jubmelij lávlodijn gijttogisvuodajn.</verse>
          <verse number="17" Gájkka majt javllabihtit jali dahkabihtit, dahkit dav härrá Jesusa namán ja gijttit Jubmel Áhtjev suv baktu.</verse>
        </section>
        <section title="Ristagis fuolkke" 
          <verse number="18" Dij nissuna, lehkut ålmmåjihtte vuollásattjan, nåv gåktu ristagisájda le vuohkasin.</verse>
          <verse number="19" Dij ålmmå, iehttsit áhkájdihtte ja allit baháv sidjij dagá.</verse>
          <verse number="20" Dij máná, jegadihtit juohkka hárráj äjgádijt, mij le Härráj vuohkasin.</verse>
          <verse number="21" Dij áhtje, allit mánájdihtte nálsoda, de hessu.</verse>
          <verse number="22" Dij oarje, jegadihtit juohkka hárráj båndijdihtte dán väráldin, allit val dåssjå sijá tjalmij åvdån, ájnat duodas ja Härrá balos.</verse>
          <verse number="23" Majt dahkabihtit, dahkit ålles vájmos, Härrá diehti ham dav dahkabihtit, ehpit almatjij diehti:</verse>
          <verse number="24" mujttit Härrá didjij bálkáv vaddá, árbes oasev. Kristus le dijá härrá, dievnnujihtit suv,</verse>
          <verse number="25" danen gå guhti vierijt dahká hattov dagojstis oadtju. Jubmel ij le belulasj.</verse>
        </section>
      </chapter>
      <chapter title="4. kap." 
        <verse number="1" Gudil ihpit båndi ja gejn li oarje, vaddit sidjij mij le duolla ja mutták. Mujttit diján le aj boanndi - almen.</verse>
        <section title="Vágodime" 
          <verse number="2" Lehkut råhkådaládijn sávrren, gåhtsit ja råhkådallit gijtedijn.</verse>
          <verse number="3" Råhkådallit de aj mijá åvdås, vaj Jubmel uvsav báhkuj rahpá, ja máhtáv Kristusa tjiegosvuodav sárnnedit, man diehti lev fáŋŋgan,</verse>
          <verse number="4" ja dåbddusin dav dahkat ja hållat nåv gåktu beras luluv.</verse>
          <verse number="5" Lehkut jiermmán ålggolaháj säbrástaládijn ja allit ájgev dåssjåj gållåda.</verse>
          <verse number="6" Hållit agev vuogasláhkáj ja sálltijihtit bágojdihtte; vierttibihtit diehtet gåktu juohkkahattjaj vásstedit.</verse>
        </section>
        <section title="Vielja varrudagájt sárnnu" 
          <verse number="7" Tykikos, vielljagieres ja jáhkkogis barggoguojmme Härráv dievnnumin, giehttu gájkka muv vidjurij birra.</verse>
          <verse number="8" Rájav suv dijá lusi jur dan diehti, vaj oadtjobihtit gullat ságajt mijá birra ja sujsta aloduvvat.</verse>
          <verse number="9" Fáronis le mijá jáhkkogis vielljagieres Onesimos, guhti le dijájs akta. Såj giehttoba gájkka dáppelt.</verse>
          <verse number="10" Muv fáŋŋgaguojmme Aristarkos didjij varrudagájt sárnnu, ja nåv aj Markus, Barnabasa lávve. Suv hárráj lihpit juo bagádusájt oadtjum: duosstut suv buoret jus dijá lusi boahtá.</verse>
          <verse number="11" Jesus, gev Justusin gåhttju, aj varrudagájt sárnnu. Birratjuohpaduvvamijs dåssjå sij li mujna aktan Jubmela rijka åvdås barggamin. Sij li muv doarjjum ja alodam.</verse>
          <verse number="12" Varrudagá Epafrasas, dijájs akta. Kristus Jesusav sån dievnnu ja agev råhkålvisájnis dijá åvdås oajbbu, vaj nannusin ja ållåsin bissobihtit ja Jubmela sidodis dievvasa.</verse>
          <verse number="13" Vihtanastáv gåktu barggá dijá åvdås ja sijá åvdås gudi li Laodikeian ja Hierapolisan.</verse>
          <verse number="14" Mijá Lukasgieres, dálkudiddje, sárnnu varrudagájt ja aj Demas.</verse>
          <verse number="15" Sárnnut varrudagájt vieljajda Laodikeian, ja Nymfasij ja tjoaggulvissaj, mij suv viessuj tjåhkan.</verse>
          <verse number="16" Gå muv girjev lihpit dijá lunna låhkåm, de huksit vaj aj Laodikeia tjoaggulvissaj lågåduvvá ja låhkit ietja aj muv girjev Laodikeiaj.</verse>
          <verse number="17" Ja javllit Arkipposij: ”Dievnasta bargonit mav Härrás le oadtjum.”</verse>
          <verse number="18" Dála mån, Paulus, varrudagájt giedajnam tjáláv. Allit muv tjadnasijt vajálduhte. Ármmo dijájda gájkajda.</verse>
        </section>
      </chapter>
    </book>
    <book title="Paulusa vuostasj girjje Tessalonike ristagisájda" 
      <chapter title="1. kap." 
        <section title="Varrudagá" 
          <verse number="1" Paulusis, Silvanusis ja Timoteosis Tessalonike tjoaggulvissaj Jubmel Áhtjen ja härrá Jesus Kristusin viessomin. Ármmo ja ráfe.</verse>
        </section>
        <section title="Jubmelij gijtto tjoaggulvisá jáhkos" 
          <verse number="2" Gijttep agev Jubmelav dijáj gájkaj åvdås ja agev dijáv råhkålvisájnimme mujttep,</verse>
          <verse number="3" danen gå diehtep, majt jáhkon dahkabihtit, gåktu gieresvuodan barggabihtit ja man gierddisa doajvon lihpit mijá härráj Jesus Kristusij Jubmela, Áhtjáma åvdån.</verse>
          <verse number="4" Vielja, Jubmel dijáv ähttsá ja diehtep dijáv le válljim.</verse>
          <verse number="5" Mijá evangelium ittjij didjij dåssjå báhkon boade, ájnat ållåsit fámujn ja ájlis Vuojŋŋanisájn. Diehtebihtit ham majt dijá gaskan ájmmudijma dijá diehti dahkat.</verse>
          <verse number="6" Ja gå bágov lijda åmastam, de tjuovojda mijá ja nåv aj Härrá åvddågåvåv gártjesvuodan dajna ávujn mav ájlis Vuojŋŋanis vaddá.</verse>
          <verse number="7" Nåvti sjattajda åvddågåvvån Makedonia ja Akaia gájkka jáhkulattjajda.</verse>
          <verse number="8" Dij lihpit Härrá bágov guládahttám, ehpit dåssjå Makedonian ja Akaian, ájnat juohkka sajen li almatja dijá jáhko birra Jubmelij gullam, ja ep dasti dárbaha majdik dasi javllat.</verse>
          <verse number="9" Gájka ietjastisá giehttu, gåktu dij mijá guossidime maŋŋela boajtojubmelijs Jubmelij jårgijdijda, ielle ja sáddná Jubmelav dievnastittjat</verse>
          <verse number="10" ja Bárnes, gev jábbmegij lussta båvtij, almes vuordátjit, Jesusav, guhti mijáv boahtte moares gádju.</verse>
        </section>
      </chapter>
      <chapter title="2. kap." 
        <section title="Paulusa åvdep guossidibme tjoaggulvisán" 
          <verse number="1" Vielja, ietja diehtebihtit mijá guossidibme dijá lunna ij lim dåssjåj.</verse>
          <verse number="2" Nåv gåktu diehtebihtit, lijma åvddåla Filippin låsså vájvijt gierddam ja aj álbeduvvam, valla mijá Jubmel jállodij mijáv suv evangeliumav didjij sárnnedittjat vájku garra vuossteháhko.</verse>
          <verse number="3" Mijá vágodusá älle tjáddjidime, bádes jalik bähttogis ájggomusá.</verse>
          <verse number="4" Jubmel le mijáv árvvogissan gávnnam evangeliumav midjij åskeldittjat, ja dan diehti hållap gåktu hållap; ep almatjij miela milta sidá barggat, ájnat Jubmela milta, guhti vájmojdimme gähttjal.</verse>
          <verse number="5" Ejma goassak lávgájdalá, dav diehtebihtit, ejma ga iehtjama ávkev åtså - Jubmel le midjij vihtanussan</verse>
          <verse number="6" ejma ga vikka rámpov almatjijs åhtsåt, ejma dijájs, ejma ga iehtjádijs,</verse>
          <verse number="7" vájku mij, Kristusa apostelin, máhttet lulujma rávkalvisájt buktet. Valla lijma ienni didjij libbogisá degu ieddne guhti mánájdis huksá.</verse>
          <verse number="8" Gieresvuodan sidájma vaddet ejma dåssjå Jubmela evangeliumav, ájnat aj hekkajdimme, nåv gärrásin lijda midjij.</verse>
          <verse number="9" Mujttebihtit ham vielja gåktu mij ratjájma; idja biejvve bargajma vaj ejma gåktuk noaden lulu sjaddat gå Jubmela evangeliumav didjij sárnnedijma.</verse>
          <verse number="10" Dij, Jubmelijn aktan, máhttebihtit vihtanasstet man ájllisin, rievtesferdugin ja lájtodibmen lijma didjij gudi jáhkkebihtit. 11/12 Diehtebihtit dijás juohkkahattjav vágodijma ja alodijma, nåv gåktu áhttje mánájdis. Dijav vájnnodijma viessot dan láhkáj, mij le Jubmelij árvvogissan, guhti dijáv rijkkasis ja herlukvuohtasis gåhttju.</verse>
        </section>
        <section title="Gierddamusá nåv gåktu Judea tjoaggulvisájn" 
          <verse number="13" Dan diehti agev Jubmelav gijttep dassta gå gulldalijda ja duostojda Jubmela bágov, mav sárnnedijma, ij dåssjå almatja báhkon ájnat mij duodaj le: Jubmela báhkon, mij aj fámujn barggá dijá sinna gudi jáhkkebihtit.</verse>
          <verse number="14" Dij, vielja, ham lihpit gierddam nåv gåktu Judea Jubmela tjoaggulvisá Jesus Kristusin viessomin. Majt sij juvdájs gillam li, dav dij ietjada rijkaguojmijs gierddam lihpit.</verse>
          <verse number="15" Juvdá härrá Jesusav gåddin, nåv gåktu profehtajt gåddålin, ja mijáv doarrádallin. Jubmelav vuosteldi ja gájkka almatjij vasjulattja li,</verse>
          <verse number="16" danen gå gähttjali mijáv duostodit hiednigijda sárnnedimes ja viehkedimes sijáv gádjusittjat. Dan láhkáj suttojisá mihtov aktelasj dievddi. Valla Jubmela moarre dal vijmak sijáv jåkså.</verse>
        </section>
        <section title="Ságajt vuorddemin" 
          <verse number="17" Vielja, gå dal oanes ájggáj dijás sierranijma, rubmahijn valla sielujn ep, de lip duodaj dijáv åhtsålam ja rahtjam dijájn vas vuojnnalit.</verse>
          <verse number="18" Gähttjalam lip duodaj dijá lusi boahtet - mån, Paulus, ienebut gå akti valla Sáhtán le mijáv árrám.</verse>
          <verse number="19" Guhtis le mijá doajvvo, mijá ávvo, mijá májno vuojtokråvnnå härráma Jesusa åvdån gå boahtá, jus ehpit dij!</verse>
          <verse number="20" Duodaj, dij lihpit mijá guddne ja mijá ávvo.</verse>
        </section>
      </chapter>
      <chapter title="3. kap." 
        <verse number="1" Gå ejma dasti guhkebuv gierda de mierredijma ietja Atenaj báhtset</verse>
        <verse number="2" ja mijá vieljav Timoteosav rádjat, Jubmela barggoguojmev, Kristusa evangeliuma sárnnediddjev. Sån luluj dijá jáhkov nannit ja dijáv alodit,</verse>
        <verse number="3" vaj aktak ij gájkka gierddamusájs juorrulatjá. Ietja ham diehtebihtit gierddamusá li mijá iellema oassen.</verse>
        <verse number="4" Dalloj gå dijá lunna lijma, de juo åvddåla sárnojma mijá gierddamusáj birra, ja nåv ajtu sjattaj, mav de diehtebihtit.</verse>
        <verse number="5" Gå ittjiv dasti guhkebuv másja vuorddet, de suv rádjiv vaj diedov dijá jáhko vidjurijs oattjov. Jus gähttjaliddje luluj dijáv ládat, de lulujma dåssjåj barggat.</verse>
        <section title="Buorre sága" 
          <verse number="6" Valla Timoteos le dal máhttsam ja buorre ságajt buktám dijá jáhko ja gieresvuoda birra, ja giehttum ávujn mijáv agev mujttebihtit ja åhtsålihpit mijáv nåv gåktu mij dijáv.</verse>
          <verse number="7" Vielja, dan diehti le dijá jáhkko midjij ådå fámojt vaddám mijá vájvijn ja gierddamusájn:</verse>
          <verse number="8" mij dal vat viessop, gå dij nannusin Härrán bissobihtit.</verse>
          <verse number="9" Gåktus lulujma máhttet Jubmelav ållåsit gijttet dijá åvdås, ávo åvdås majt dijá diehti Jubmela åvdån dåbddåp,</verse>
          <verse number="10" gå mij idja biejvve råhkådallap dijájn vas vuojnnalit dav ållitjit mij jáhkostihtte vádnun?</verse>
          <verse number="11" Njuolggijiska mijá Jubmel ja Áhttje iesj ja mijá härrá Jesus midjij gäjnov dijá lusi.</verse>
          <verse number="12" Ja lasedis Härrá valjesláhkáj gieresvuodav guhtik guojmmásihtte ja gájkajda, nåv gåktu aj mijá gieresvuohta le didjij,</verse>
          <verse number="13" vaj vájmojnihtte gievrrobihtit, ja lájtodibmen ja ájllisin lihpit Jubmela ja Áhtje åvdån, dalloj gå mijá härrá Jesus gájkka suv ájllisij boahtá.</verse>
        </section>
      </chapter>
      <chapter title="4. kap." 
        <section title="Várrodusá ja vágodusá" 
          <verse number="1" Ja vielja, gå dal mijás oahppam lihpit Jubmela miela milta viessot - ja nåv ham viessobihtit - de härrá Jesusa namán dijáv vájnnodip ja vágodip ájn åvddånit.</verse>
          <verse number="2" Dij ham diehtebihtit makkir gåhttjomijt didjij härrá Jesusis vattijma.</verse>
          <verse number="3" Náv le Jubmela sidot: sjaddit ájllisin. Guodit gájkka skiegesvuodav.</verse>
          <verse number="4" Oahppis juohkkahasj rubmahis ájlistuhttet ja guddnedit,</verse>
          <verse number="5" ja allis dav himojda hálojda vatte nåv gåktu hiedniga, gudi e Jubmelav dåbdå.</verse>
          <verse number="6" Dan hárráj allis aktak vieljas vuoleda jalik ávkástalá. Härrá gájkka dakkirijt mávset, dav lip juo didjij tjielggasit åvddåla diededam.</verse>
          <verse number="7" Jubmel ij le mijáv bádudahkaj gåhttjum, ájnat ájlisvuohtaj.</verse>
          <verse number="8" Jus aktak dáv ebdalussjá de ij almatjav ebdalusjá, ájnat Jubmelav, guhti didjij ájlis Vuojŋŋanisás vaddá.</verse>
          <verse number="9" Vieljatjij gieresvuoda birra ij le dárbbo didjij tjállet; Jubmel iesj le dijáv åhpadam guhtik guojmáda iehttset,</verse>
          <verse number="10" ja gieresvuodav ham aj gájkka vieljajda åbbå Makedonian vuosedihpit. Valla vielja, dijáv vágodip ájn åvddånit.</verse>
          <verse number="11" Adnit guddnen ráfen viessot, ietjada ássjijt huksat ja giedajihtte barggat nåv gåktu åvddåla dijáv gåhttjojma.</verse>
          <verse number="12" Gå dan láhkáj viessobihtit, de ålggolahá dijáv guddnedi ja ehpit ga dárbaha geŋga viehkev.</verse>
        </section>
        <section title="Härrá biejvve ja jábbmegij tjuodtjelibme" 
          <verse number="13" Vielja, sihtap dijáv diehtet gåktu sijájs manná gudi jábmi, vaj ehpit dárbaha surggat, nåv gåktu iehtjáda, gudi li doajvo dagi.</verse>
          <verse number="14" Jus Jesus le jábmám ja tjuodtjelam, gåktu jáhkkep, de Jubmel Jesusa baktu aj jábbmegijt ietjas lusi aktan sujna doalvvu.</verse>
          <verse number="15" Jubmela åhpadus vuodon didjij dáv javllap: gudi lip viessomin gå Härrá boahtá, ep jábbmegij åvddåla vuolge.</verse>
          <verse number="16" Dalloj gå Härrá iesj almes luojttát ja suv gåhttjom alemus ieŋŋgila jiena ja Jubmela basuvna baktu tjuodjá de ham sij gudi li Kristusin jábmám, vuostatjin tjuodtjeli,</verse>
          <verse number="17" ja dan maŋŋela de mij, gudi ájn lip viesso, balvaj gasskaj aktan sijájn doalvoduvvap Härrájn almenasen gávnadittjat. Ja de agev suv lunna lip.</verse>
          <verse number="18" Jaskadihtit dal guhtik guojmáda dáj bágoj.</verse>
        </section>
      </chapter>
      <chapter title="5. kap." 
        <section title="Gåhtsit" 
          <verse number="1" Valla ájgij ja muttoj birra ij le dárbbo didjij tjállet,</verse>
          <verse number="2" danen gå dij vielja ietja diehtebihtit Härrá biejvve degu suola iján boahtá.</verse>
          <verse number="3" Gå almatja javllamin li: ”Gájkka buorre”, de hähkkat håhkkånibme boahtá nåv gåktu nissuna riegádahttemvájve ja e sij dassta besa.</verse>
          <verse number="4" Valla dij, vielja, ehpit sjievnnjedin vieso, ja ehpit bäjvváj boadádalá nåv gåktu suollagij.</verse>
          <verse number="5" Gájka lihpit tjuovga bárne ja biejve bárne. Mij ep le ijá jalik sjievnnjeda máná.</verse>
          <verse number="6" Dan diehti allup ådu gåktu iehtjáda, ájnat gåhtsup ja bissup tjielggusin.</verse>
          <verse number="7" Gudi li oademin, iján ådi, ja gudi li vuollagin juhkamin, iján juhki.</verse>
          <verse number="8" Valla gudi bäjvváj gullup, lehkup tjielggusin ja tjágŋup jáhko ja gieresvuoda ruovddegárvojda ja lehkus miján lånestime doajvvo oajvvesuojalmin.</verse>
          <verse number="9" Jubmel ij le mijáv mierredam moare vuolláj, ájnat lånestimev vuojtátjit mijá härrá Jesus Kristusa baktu,</verse>
          <verse number="10" guhti mijá diehti le jábmám, vaj sujna viessop, juogu gåhtsemin jali oademin.</verse>
          <verse number="11" Dan diehti jaskadihtit ja gievrrodihtit guhtik guojmáda, nåv ham dij juo dahkabihtit.</verse>
        </section>
        <section title="Viessut aktan ráfen. Allit vuojŋŋanisáv jáddada" 
          <verse number="12" Vielja, dijáv vájnnodip adnit sijáv árvvon, gejn le låsemus barggo dijá gaskan, gudi li tjoaggulvisá tjuottjodiddjen ja dijáv li bagádime.</verse>
          <verse number="13" Iehttsit sijáv ja adnit sijáv árvvon gájkka dassta majt dahki. Viessut aktan ráfen.</verse>
          <verse number="14" Vielja, dijáv gåhttjop: vágodihtit sladjásijt, alodihtit sijáv gudi li hessum, doarjjut sjäbttjásijt, lehkut gierddisin gájkajda.</verse>
          <verse number="15" Gähttjit vaj aktak ij baháv bahájn mávseda. Viggit agev buorev guojmmásihtte dahkat ja gájkajda iehtjádijda aj.</verse>
          <verse number="16" Agev ávvudallit,</verse>
          <verse number="17" agev råhkådallit,</verse>
          <verse number="18" ja agev Jubmelav gijttit. Dát le Jubmela sidot Kristus Jesusin.</verse>
          <verse number="19" Allit vuojŋŋanisáv jáddada,</verse>
          <verse number="20" allit åvddålijsárnnomijt dåssjen ane</verse>
          <verse number="21" valla gähttjalihtit gájkka. Vuorkkijihtit buorev,</verse>
          <verse number="22" ja guodit gájklágásj bahájt.</verse>
        </section>
        <section title="Hiejttemsávadusá" 
          <verse number="23" Guhti le ráfe Jubmel, ájlistuhttis dijáv ållåsit, ja bissus dijá vuojŋŋanis, siello ja rumáj ållåsin, lájtodibmen, gå mijá härrá Jesus Kristus boahtá.</verse>
          <verse number="24" Guhti dijáv gåhttju le åskåldis, sån dav dahká.</verse>
          <verse number="25" Vielja, råhkådallit aj mijá åvdås.</verse>
          <verse number="26" Sárnnut varrudagájt gájkka vieljajda ájlis tjulástagájn.</verse>
          <verse number="27" Härrá namán dijáv máttáv dáv girjev gájkajda vieljajda låhkåt.</verse>
          <verse number="28" Ármmo mijá härrá Jesus Kristusis dijájda gájkajda.</verse>
        </section>
      </chapter>
    </book>
    <book title="Paulusa nubbe girjje Tessalonike ristagisájda" 
      <chapter title="1. kap." 
        <section title="Varrudagá" 
          <verse number="1" Paulusis, Silvanusis ja Timoteosis Tessalonike tjoaggulvissaj Jubmelin, mijá Áhtjenimme, ja härrá Jesus Kristusin viessomin.</verse>
          <verse number="2" Ármmo ja ráfe Jubmel Áhtjes ja härrá Jesus Kristusis.</verse>
        </section>
        <section title="Härrá biejvev vuorddemin" 
          <verse number="3" Vielja, mij vierttip agev Jubmelav dijá åvdås gijttet. Dasi le miján buorre oarre, danen gå dijá jáhkko nannun ja dijá juohkkahattja gieresvuohta nubbe nubbáj lassán.</verse>
          <verse number="4" Jubmela tjoaggulvisájda máhttep dijájn sjamudit, dijá sávrrudagájn ja jáhkujn, vájku hähttubihtit doarrádallamijt ja vájvijt gierddat.</verse>
          <verse number="5" Jubmela rievtes duobmov da duodasti, ja sån dijáv tjielggi árvvogissan Jubmela rijkkaj, man diehti gierddabihtit.</verse>
          <verse number="6" Jubmela rievtesvuohta ham mierkki sån sijáv vájvet, gudi dijáv vájvedi,</verse>
          <verse number="7" ja vuojŋadahttá mijáv aktan dijájn, gudi dal lihpit vájvástuvvamin, gå härrá Jesus fámos ieŋŋgilij almes bigoduvvá</verse>
          <verse number="8" sjnjibttjo dålån mávsedittjat sijáv, gudi e Jubmelav dåbdåsta, e ga evangeliumav mijá härrá Jesusa birra gulldala.</verse>
          <verse number="9" Stráffan sidjij le ihkeven håhkkånibme, guhkken Härrá árudijás, ja suv fámos ja herlukvuodas,</verse>
          <verse number="10" gå dan biejve boahtá ájllisijes lunna herluguvátjit ja sijás guddneduvátjit, gudi li jáhkkegoahtám - dij ham mijá vihtanasstemij jáhkijda.</verse>
          <verse number="11" Dan diehti agev dijá åvdås råhkådallap, vaj Jubmel dijáv gávnná suv gåhttjomij árvvogissan ja åvdet juohkka buorre ájggomav ja dagov, mij jáhkon suv fámujn dagáduvvá,</verse>
          <verse number="12" vaj mijá härrá Jesusa namma herlugin dagáduvvá dijá baktu ja dij suv baktu, mijá jubmela ja härrá Jesus Kristusa ármo diehti.</verse>
        </section>
      </chapter>
      <chapter title="2. kap." 
        <section title="Lágadibme ja Jesus Kristusa boahtem" 
          <verse number="1" Mijá härrá Jesus Kristusa boahtema hárráj, gå suv lusi lip tjåhkanittjat, de dijájt vieljajt vájnnodip,</verse>
          <verse number="2" allit hähkkat hämssana, allit ga ballá jus aktak javllagoahtá Härrá biejvev boahtám, ja mak duodas dav Vuojŋŋanisájn, jali bágujn jali girjijn, mav javlli mijás boahtá.</verse>
          <verse number="3" Allit gåktuk bähtádalá, danen gå gahttjam vuostak viertti boahtet ja lágadis almasj bigoduvvat, håhkkånime bárnne,</verse>
          <verse number="4" vuossteháguk, guhti ietjas bajet gájka badjelij mij jubmelin jali ájllisin gåhtjoduvvá, ja Jubmela tiemmpelij tjåhkkit ietjas Jubmelin dahkamin.</verse>
          <verse number="5" Ehpit gus mujte dáv juo javlliv gå dijá lunna lidjiv?</verse>
          <verse number="6" Ja diehtebihtit mij dal suv árrá bigoduvvamis åvddål gå suv ájgge ållån.</verse>
          <verse number="7" Lágadisvuohta le juo tjiehkusit barggamin; mij ájn vádnun le gádodit suv guhti ájn le árremin.</verse>
          <verse number="8" Bigoduvvá de Lágadibme, gev härrá Jesus njálmes vuojŋadagájn gåddå ja ietjas boahtema tjuovga baktu oajttá.</verse>
          <verse number="9" Lágadime boahtem le Sáhtána dahko, mij dagáduvvá stuorra fámujn, bähttogis merkaj ja oavddodagoj</verse>
          <verse number="10" ja gájkka vádnarievtesferdukvuoda juonaj, ma biehtti sijáv gudi håhkkånittjat li - älle ham sij sihtam duosstot sáddná gieresvuodav, massta lulun gádjusit.</verse>
          <verse number="11" Dan diehti Jubmel sijáv tjáddjidusá fámo vuolláj biedjá, vaj gällásijda jáhkkegåhti</verse>
          <verse number="12" ja duobbmidalli, gájka gudi älle sáddnáj jáhkkám, älle ga rievtesferdukvuodav válljim.</verse>
        </section>
        <section title="Gåhtjoduvvam Kristusa herlukvuodav vuojtátjit" 
          <verse number="13" Vielja, vierttip agev Jubmelav gijttet dijá åvdås, gejt Jubmel ähttsá, danen gå Jubmel dijáv tjuoldij vuostatjin gádjusittjat dan baktu gå vuojŋŋanisánihtte ájlistuvvabihtit ja sáddnáj jáhkkebihtit.</verse>
          <verse number="14" Dási Jubmel le dijáv evangeliuma baktu gåhttjum mijá härrá Jesus Kristusa herlukvuodav vuojtátjit.</verse>
          <verse number="15" Vielja, bissut nannusin dan åhpan masi åhpaduvájda, juogu dal hålaj jali girjij baktu.</verse>
          <verse number="16" Mijá härrá Jesus Kristus iesj, ja Jubmel, mijá Áhttje, guhti mijáv ähttsá ja ármostis midjij ihkeven jaskadusáv ja nanos doajvov vattij,</verse>
          <verse number="17" jaskadis ja gievrrodis dijáv vaj agev buorev dahkabihtit ja hållabihtit.</verse>
        </section>
      </chapter>
      <chapter title="3. kap." 
        <section title="Gåhttjom tjoaggulvissaj råhkålittjat" 
          <verse number="1" Ja de, vielja, råhkålihtit mijá åvdås, vaj Härrá báhko oabllán ja guddneduvvá, nåv gåktu dijá lunna,</verse>
          <verse number="2" vaj bahádahkkijs ja bahájuonagijs bessap - gájkajn ham ij le jáhkko.</verse>
          <verse number="3" Valla Härrá le åskåldis, dijáv gievrrot ja bahájs várjjal.</verse>
          <verse number="4" Mij jáhkkep Härráj ja åsskop, dij dálla ja boahtte ájge dahkabihtit ja ájggobihtit dahkat nåv gåktu gåhttjop.</verse>
          <verse number="5" Härrá lájddijis dijáv Jubmela gieresvuohtaj ja Kristusa sávresvuohtaj.</verse>
        </section>
        <section title="Várrijihtit slajes viessomis" 
          <verse number="6" Härrá Jesus Kristusa namán dijáv gåhttjop, gässádihtit vieljajs, gudi slajet li viessomin, gudi e ga tjuovo åhpadusáv, mav mijá baktu oattjojda.</verse>
          <verse number="7" Ietja ham diehtebihtit man láhkáj mijá vuogev tjuovvot. Ejma lim goassak slaje dijá lunna</verse>
          <verse number="8" ja ejma goassak iehtjádij lájbijt mávsek bårå. Ritjájma, idja biejvve bargajma, vaj ep lulu didjij noaden.</verse>
          <verse number="9" Galla miján dasi riektá luluj, valla sidájma didjij åvddågåvåv vaddet mav tjuovvot.</verse>
          <verse number="10" Gå dijá lusi bådijma de mierredijma: guhti ij sidá barggat ij oattjo ga bårråt.</verse>
          <verse number="11" Ja gullam lip dal dijás muhtema älle vuogasláhkáj viessomin. Gullu e barga majt galggi, dåssjijt bus barggi.</verse>
          <verse number="12" Dakkir almatjijt härrá Jesus Kristusa namán gåhttjop ja vágodip jasska barggat ja ietjasa lájbev bårråt.</verse>
          <verse number="13" Ja dij vielja, allit vájba buorev dahkamis.</verse>
          <verse number="14" Jus aktak ij sidá gulldalit, majt dán girjjáj tjállám lip, de tjuolldit suv dijá sieges - skámustalásj gåjt de.</verse>
          <verse number="15" Valla allit suv vasjulattjan ane, ájnat vágodihtit suv nåv gåktu vieljav.</verse>
        </section>
        <section title="Hiejttemsávadusá" 
          <verse number="16" Vaddis iesj ráfe Härrá agev ja juohkkaláhkáj didjij ráfev. Härrá lehkus dijájn gájkajn.</verse>
          <verse number="17" Dála mån, Paulus, varrudagájt giedajnam tjáláv. Dát merkas gájkka muv girjijt dåbddåbihtit, náv tjáláv.</verse>
          <verse number="18" Ármmo mijá härrá Jesus Kristusis dijájda gájkajda.</verse>
        </section>
      </chapter>
    </book>
    <book title="Paulusa vuostasj girjje Timoteosij" 
      <chapter title="1. kap." 
        <section title="Varrudagá" 
          <verse number="1" Paulusis, Kristus Jesusa apostelis, gåhttjoma milta, mij Jubmelis boahtá, mijá lånestiddjes, ja Kristus Jesusis, mijá doajvos,</verse>
          <verse number="2" Timoteosij, rievtes mánnásis jáhkon. Ármmo, ármmogisvuohta ja ráfe Jubmel Áhtjes ja Kristus Jesusis, mijá härrás.</verse>
        </section>
        <section title="Varres oahppa" 
          <verse number="3" Juo dalloj gå Makedoniaj vuolggiv, de gåhttjuv duv Efesosij ganudit dåppe muhtemijt vágodittjat vierreåhpajt sárnnedimes</verse>
          <verse number="4" ja gietjedis subttsasijt ájttegij birra giehttomis. Dassta dåssjå sáhka boahtá ja ij vil åvdeda Jubmela ájggomav, mij jáhko baktu barggá.</verse>
          <verse number="5" Duv vágodusáj ulmme lehkus gieresvuohta, mij rájnna vájmos, buorre oamedåbdos ja duohta jáhkos boahtá.</verse>
          <verse number="6" Muhtema li gájkka dáv hälbbadam ja dåssjedis ságajda virddum.</verse>
          <verse number="7" Lágav sihti åhpadit, mavas e dádjada majt ietja javlli, jali man birra nåv vissásit hålli.</verse>
          <verse number="8" Valla mij diehtep lágav buorren, jus rievtesláhkáj dav tjuovvu</verse>
          <verse number="9" ja mujttá ij le rievtesferdugijda biejaduvvam, ájnat lágadis almatjijda ja gullogahttájda, jubmelahttájda ja suddárijda, álbediddjijda ja jubmelvuornnojda, sidjij gudi áhtjesa jali iednesa sårmmiji, almasjgåddijda,</verse>
          <verse number="10" skähkásijda ja ålmmåjda gudi ålmmåj vellahi, almasjrievvárijda, gielestiddjijda ja vierrevihtanasstijda ja gájkka iehtjádij, mij ij le varres åhpa milta.</verse>
          <verse number="11" Nåvti le evangeliuma milta, mij munji le åskelduvvam, sálugis Jubmela herlukvuoda birra.</verse>
        </section>
        <section title="Kristus Paulusav dievnastussasis biejaj" 
          <verse number="12" Gijtáv suv, Kristus Jesusav, mijá härráv, guhti munji fámov vattij, dan åvdås gå muv åskåldissan gávnaj ja dievnastussasis biejaj,</verse>
          <verse number="13" muv, guhti åvddåla bilkkediddje ja ármodis doarrádalle lidjiv. Valla ármmogisvuodav oadtjuv, danen gå ittjiv árvveda majt jáhkodisvuodanam dahkiv.</verse>
          <verse number="14" Mijá härrá ármmo valjoj jáhkujn ja gieresvuodajn Kristus Jesusin.</verse>
          <verse number="15" Dát báhko le åskeldahtte ja árvvogis ållåsij duosstot, Kristus Jesus ham le väráldij boahtám suddárijt gájutjit ja sijás lev stuorámus.</verse>
          <verse number="16" Valla ármmogisvuodav oadtjuv, vaj Kristus Jesus luluj gájkka suv gierddisvuodav munji vuostatjin vuosedit, åvddågåvvån sidjij, gudi sunji jáhkkegåhti ja ihkeven iellemav vuojtti.</verse>
          <verse number="17" Ihkálasj ájge gånågis, nåhkåmahtes, vuojnnemahtes, ájnna Jubmel - sunji guddne ja herlukvuohta lehkus ihkeven ájggáj, amen.</verse>
        </section>
        <section title="Gåhttjom Timoteosij" 
          <verse number="18" Timoteos, bárnnám, dáv gåhttjomav vágodittjat dunji vattáv, vaj dån, biejaduvvam profehtaj bágoj milta, jáhkon</verse>
          <verse number="19" ja buorre oamedåbdujn doaro. Oamedåbdov muhtema li hilggum, ja jáhko hárráj håhkkånam.</verse>
          <verse number="20" Sijá siegen libá Hymenaios ja Aleksandros, gejt Sáhtánij lev vaddám, vaj oahppaba álbedimes hiejttet.</verse>
        </section>
      </chapter>
      <chapter title="2. kap." 
        <section title="Gåhttjom ristagissan viessot" 
          <verse number="1" Gájkin åvdemusát dijáv gåhtjov råhkådallat ja namás tjuorvvot, råhkålit ja gijttet gájkka almatjij åvdås,</verse>
          <verse number="2" gånågisáj åvdås ja gájkaj åvdås, gejn le fábmo, vaj bessap ráfen ja sieddusin viessot fertláhkáj jubmelbalulattjat ja árvvogisát.</verse>
          <verse number="3" Dakkir råhkådallam le duolla ja Jubmela, mijá lånestiddje, miela milta,</verse>
          <verse number="4" guhti gájkka almatjijt sihtá gádjusit ja sáddnáj dåbdijdit.</verse>
          <verse number="5" Akta le Jubmel, ja akta gasskagiehta Jubmela ja almatjij gaskan, almasj Kristus Jesus,</verse>
          <verse number="6" guhti ietjas lånåstussan gájkaj åvdås vattij, vihtanussan gå ájgge ållån.</verse>
          <verse number="7" Dasi lev sárnnediddjen ja apostelin biejaduvvam - sáddnáv hålav, iv gielesta - jáhko ja sáddná åhpadiddjen hiednigijda.</verse>
          <verse number="8" Sidáv ålmmåjt guhtik bájkenisá rájnna bajedum giedaj råhkådallat, moare dagi ja vuosteldahtek.</verse>
          <verse number="9" Nissuna lehkusa skuornnása, vuollegisá ja muttáklágátja ja allisa vuobdajdisá tjävllát hiervvi gållij, råhtåj jalik divras biktasij,</verse>
          <verse number="10" ájnat dahkisa buorre dagojt, nåv gåktu sidjij le vuogas, gudi ietjasa jubmelbalulattjan adni.</verse>
          <verse number="11" Nissun åhpadusáv sjávo duosstus ja agev vuollánus.</verse>
          <verse number="12" Iv dibde nissunav åhpadiddjen årrot, iv ga ålmmå badjel mierredit, ájnat lehkus sjávo.</verse>
          <verse number="13" Adam ham vuostak sjivnnjeduváj ja esski de Eva.</verse>
          <verse number="14" Ja Adam ittjij bähtádalá, ájnat nissun bähtádaláj, loaggasij mieddemijda.</verse>
          <verse number="15" Valla nissun mánnáriegádahttema baktu gádjusisj, jus skuornnásit jáhkos, gieresvuodas ja ájlistuhttemis gitta anet.</verse>
          <verse number="1" Dát báhko le åskeldahtte.</verse>
        </section>
      </chapter>
      <chapter title="3. kap." 
        <section title="Tjoaggulvisá oajvemus ja dievnára" 
          <verse number="1" Guhti tjoaggulvisá oajvemussan sihtá, ájnas bargguj vidtju.</verse>
          <verse number="2" Dan diehti tjoaggulvisá oajvemus lehkus gájkin lájtodabmusin, avta nissuna ålmmån, tjielggusin, mássjelin, skuornnásin, vähttsán ja smidás åhpadiddjen,</verse>
          <verse number="3" allus juhkalissan, allus ga dårrulissan, ájnat loabddásin ja ráfálattjan, allus ga biednikgärrásin.</verse>
          <verse number="4" Buktis ietjas goadev tjuottjodit ja bajedis mánájdis árvvogisláhkáj gullogisvuohtaj.</verse>
          <verse number="5" Gåktus aktak buktá Jubmela tjoaggulvisáv tjuottjodit, jus ietjas goadev ij buvte huksat?</verse>
          <verse number="6" Allus sån áttjakbuorádusdahkken liege vaj stuorástallagoahtá ja bärggala duobmo vuolláj gahttjá.</verse>
          <verse number="7" Dasi duodden sujna viertti buorre namma ålggolaháj gaskan, vaj ij álbeduvá ja bärggala värmmáj snårru.</verse>
          <verse number="8" Nåv aj tjoaggulvisá dievnára lehkusa árvvogissan ja njuolggahoallen. Allusa vijnajt juhku, allusa biednigijt hámustallu.</verse>
          <verse number="9" Siján lehkus jáhko tjiegosvuohta rájnna oamedåbdon.</verse>
          <verse number="10" Valla vuostak gähttjaluvvisa, ja de esski dievnárin sjaddisa, jus ij le mige sijá vuosstij.</verse>
          <verse number="11" Nissuna aj lehkusa árvvogissan, allusa avtak birra boaktjot hållu ájnat lehkusa tjielggusin ja juohkkaláhkáj åskåldissan.</verse>
          <verse number="12" Tjoaggulvisá dievnár lehkus dåssjå val avta nissuna ålmmån ja buktis mánájdis ja goades tjuottjodit.</verse>
          <verse number="13" Gudi virgenisá buoragit barggi alla árvov oadtju ja jálosvuodav ietjasa jáhkon Kristus Jesusij.</verse>
        </section>
        <section title="Mijá jubmelbalulasjvuoda tjiegosvuohta" 
          <verse number="14" Dáv tjáláv doajvon duv lusi ruvva besav.</verse>
          <verse number="15" Valla jus ádjánav de diedá gåktu dåmadit Jubmela vieson, mij le ielle Jubmela tjoaggulvis, sáddná tjuollda ja vuodo.</verse>
          <verse number="16" Ja gájka vierttiji dåbdåstit mijá jubmelbalulasjvuoda tjiegosvuodav stuorren: Guhti oadtjelasj viessogin bigoduváj, vuojŋŋalattjan rievtesferduguváj, ieŋŋgilijs vuojneduváj, hiednigij gaskan sárnneduváj, jáhkov väráldin vuojtij ja herlukvuohtaj bajeduváj.</verse>
        </section>
      </chapter>
      <chapter title="4. kap." 
        <section title="Maŋemus ájge gahttjam" 
          <verse number="1" Vuojŋŋanis tjielggasit javllá maŋemus ájge muhtema jáhkos gahttji ja gulldali bähttogis vuojŋŋanisájt ja bahás vuojŋŋanisáj åhpajt,</verse>
          <verse number="2" ma båhti vilpástalle gielestiddjijs, boaldedum oamedåbdoj.</verse>
          <verse number="3" Gállasjvuodav buorggu ja biebmojt biehtodi bårråmis, majt má Jubmel le sjivnnjedam bårrusin, massta sij gijtti gudi jáhkki ja sáddnáv dåbddi.</verse>
          <verse number="4" Gájkka majt Jubmel le sjivnnjedam le buorre, ja almasj ij dárbaha majdik hilggot jus gijtulvisájn duosstu;</verse>
          <verse number="5" rájnan sjaddá Jubmela bágo ja råhkålvisá baktu.</verse>
        </section>
        <section title="Bagádusá Timoteosij" 
          <verse number="6" Jus dáv vieljajda tjielggi, de rievtesláhkáj Kristus Jesusav dievnasta, gievrrum buorre jáhko åhpas mav le jáhkkogisát tjuovvum.</verse>
          <verse number="7" Valla hilgoda dålusj jubmelahtes subttsasijt. Hárjjidalá jubmelbalulasjvuodav.</verse>
          <verse number="8" Rubbmelasj hárjjidallama li muhtem mudduj buore, valla jubmelbalulasjvuohta le juohkkaláhkáj buorre. Danna ham le jáhtto dán ja boahtte iellemij.</verse>
          <verse number="9" Dát báhko le åskeldahtte ja árvvogis duostoduvvat.</verse>
          <verse number="10" Dan diehti rahtjap ja oajbbop, gå dårvustallamin lip ielle Jubmelij, guhti le gájkka almatjij lånestiddje, ájnnasit jáhkulattjaj lånestiddje.</verse>
          <verse number="11" Nanni dáv åhpadattijn.</verse>
          <verse number="12" Allis aktak duv álbeda dan diehti gå le nuorra, ájnat åro jáhkulattjaj åvddågåvvån gájkka ietjat bágoj ja dagoj baktu, gieresvuodan, jáhkon ja rájnnavuodan.</verse>
          <verse number="13" Lågå tjavgga tjálugijs, vágoda ja åhpada dasik boadáv.</verse>
          <verse number="14" Ane ávkken ármovattáldagáv mij dujna le, ja mav oadtju gå åvddålijsárnnomij duv válljijin ja boarrásij ráde giedajdisá duv nali biedjin.</verse>
          <verse number="15" Mujte gájkka dájt barggat, vaj gájka duv åvddånimev vuojnni.</verse>
          <verse number="16" Várri majt iesj dagá ja majt åhpada. Anoda dav. Jus nåvti dagá, de gájo ietjat ja sijáv gudi duv hålav gulldali.</verse>
        </section>
      </chapter>
      <chapter title="5. kap." 
        <verse number="1" Ale vuoras ålmmåj garra bágoj håla.Vágustalá suv, nåv gåktu áhtjev, ja nuorra ålmmåjt nåv gåktu vieljajt,</verse>
        <verse number="2" vuoras nissunijt nåv gåktu iednijt, nuorra nissunijt nåv gåktu oappájt, dagá dav rájnnasin ja vigedibmen.</verse>
        <section title="Árbbátjijt huksat" 
          <verse number="3" Guddneda árbbátjijt dåssjå jus li oalle árbbátja.</verse>
          <verse number="4" Jus árbbátjin li máná jali áhkkova, de åhpada sijáv gájkin åvdemusát guddnedit fuolkesa ja gijttogisvuodav vuorrasijda vuosedit, danen gå náv le Jubmela sidot.</verse>
          <verse number="5" Guhti le árbbátjin ja aktu báhtsám, dårvustallá Jubmelij ja ij hiejte råhkådallamis ja tjuorvvomis idja biejvve.</verse>
          <verse number="6" Valla guhti dåssjå valjen sihtá viessot le jábmám, vájku le viesso.</verse>
          <verse number="7" Tjavggi dáv vaj aktak ij sijáv lájte.</verse>
          <verse number="8" Valla jus soames ij lagámusájdis huvsa, ållagasj fuolkes, de le jáhkov vuornnum ja le jáhkodimes nievrep.</verse>
          <verse number="9" Árbbásj aneduvvá árbbátjin, jus le guhttalåk jage ållim ja le dåssjå val avta ålmmå nissun.</verse>
          <verse number="10" Sån viertti dåbdos buorre dagoj diehti: mánájt huksam, guossijt vehtsam, ájllisij juolgijt bassam, niedalattjajt viehkedam - juohkkaláhkáj viggam buorijt dahkat.</verse>
          <verse number="11" Ale nuorra árbbátjijt duosto. Gå hálo badjáni, de Kristusav hälbbadi ja válldut sihti</verse>
          <verse number="12" ja duobbmidalli vuostasj jáhkkogisvuoda jáhtov doadjemis.</verse>
          <verse number="13" Ja de vil hárjjáni lájkástallamij ja viesoj milta viehki. Ja e dåssjå val lájkástalá, ájnat aj skuoldardi, duosi dási njunjev tsåggi ja hiebalgahtes ságajt hålli.</verse>
          <verse number="14" Dan diehti sidáv nuorra árbbátjijt ådåsis válldut, mánájt riegádahttet ja ietjasa viesosa huksat, vaj almatja e bahájt sijá birra hållagoade ja vasjulasj ij oares oattjo.</verse>
          <verse number="15" Sijás muhtema li juo tjádjánam ja Sáhtánav tjuovvolam.</verse>
          <verse number="16" Jus avtak jáhkulasj nissunin li árbbátja huvson de iesj måråstis sijáv, ja allus tjoaggulvisáv noadodu, mij hähttu sijáv huksat, gudi li oalle árbbátja.</verse>
        </section>
        <section title="Njuolgadusá tjoaggulvisá viessomij" 
          <verse number="17" Dakkir boarrása, gudi buoragit tjuottjodiddjen barggi, ánssidi bálkáv guovte gärddáj. Ájnnasit sij, gudi bágujn ja åhpadimijn gissjki.</verse>
          <verse number="18" Tjáluk ham javllá: Ale vuovsá njálmev tjaná gå le gårnijt rájnnimin, ja: Bargge bálkás ánssit.</verse>
          <verse number="19" Ale gujddagijs geŋga boarrása vuosstij berusta, jus älle guokta jali gålmmå vihtana duodastime.</verse>
          <verse number="20" Nuktala gájkaj guládijn sijáv gudi suttov dahki iehtjádijda várron.</verse>
          <verse number="21" Jubmela, Kristus Jesusa ja válljim ieŋŋgilij åvdån gåhtjov duv agev dáv anodit avtak bälostahtek ja ietjat miela milta dagák.</verse>
          <verse number="22" Ale ilá råhtot giedajdat geŋga nali bieja ja ale ietjat dagá nuppij suttojda oasálattjan, biso iesj rájnan. -</verse>
          <verse number="23" Ale dasti dåssjå tjátjev jugá, ájnat jugesta aj vijnas tjoajvát diehti ja danen gå álu skibá.</verse>
          <verse number="24" Muhtem almatjij sutto li bihkusa ja duobmov juo åvddåla oadtju, iehtjáda esski maŋŋela.</verse>
          <verse number="25" Nåv aj buorre dago li bihkusa, ja ma dálla älle bihkusa e tjiegán biso.</verse>
        </section>
      </chapter>
      <chapter title="6. kap." 
        <verse number="1" Gudi oarje svagájt guoddi, guddnedisá vuogasláhkáj båndijdisá, vaj Jubmela namáv ja åhpav e bilkkeda.</verse>
        <verse number="2" Gejn li jáhkulasj båndi allusa båndijdisá binnebut guddnedu dan diehti gå li jáhko vielja. Dievnnujisá ienni sijáv ájn vil miellusappot danen gå gudi sijá buorre dagojt ávkken adni, li jáhkulasj ja iehttselis vielja. Nåvti åhpada ja vágoda.</verse>
        <section title="Vidno sisadno" 
          <verse number="3" Guhti ietjáláhkáj åhpat ja ij tjuovo mijá härrá Jesus Kristusa varres bágov ja mav mijá jubmelbalulasjvuohta åhpat,</verse>
          <verse number="4" le stuores ja diehtemahtes, ja sujna le jiermedime hállo digguhit ja rijddalit. Dassta tjuovvu udnodisvuohta, stuojme, álbedusá, bahás gáddema</verse>
          <verse number="5" ja gietjedis rijdo almatjij gaskan, gudi li mielajt láhppám ja sáddnáv hälbbadam doajvodijn jubmelbalulasjvuohta bálkáv vaddá.</verse>
          <verse number="6" Ja jubmelbalulasjvuohta galla buorre bálkáv vaddá jus duhtá dasi mij le dárbbo,</verse>
          <verse number="7" danen gå guoros giedaj väráldij bådijma ja guoros giedaj dáppelt vuolggep.</verse>
          <verse number="8" Jus miján li biebmo ja biktasa de dasi duhtup.</verse>
          <verse number="9" Gudi boanndán sihti gähttjalibmáj snårruji ja gahttji gájves ja biejsste hálojda, ma håhkkånibmáj almatjijt doalvvu.</verse>
          <verse number="10" Biednikiehttsem le gájkka baháj ruohtsas; dassta moattes li jáhkos tjádjánam ja allasisá ållo vájvijt dagadam.</verse>
          <verse number="11" Valla guhti Jubmelij gullu, báhtara dakkirijs. Åtså rievtesferdukvuodav, jubmelbalulasjvuodav, jáhkov, gieresvuodav, sávresvuodav ja vuollegisvuodav.</verse>
          <verse number="12" Oajbo jáhko buorre oajbbomav, gähttjala ihkeven iellemav vuojttet, masi le gåhtjoduvvam, ja man diehti le rievteslahkáj dåbdåstam moatte vihtana åvdån.</verse>
          <verse number="13" Jubmela åvdån guhti iellemav gájkajda vaddá, ja Kristus Jesusa åvdån guhti Pontius Pilatusa vuolen rievtes dåbdåstimijn vihtanastij:</verse>
          <verse number="14" duv viddno lehkus vigedibmen ja lájtodibmen gitta mijá härrá Jesus Kristusa boahtemij,</verse>
          <verse number="15" mav sálugis ja ájnna ráddijiddje mijáv vuojnet gå ájgge ållån, gájkka gånågisáj gånågis ja gájkka härráj härrá,</verse>
          <verse number="16" guhti le ájnna jámegahtes, guhti viessu tjuovga sinna, masi aktak ij buvte lahkanit, gev aktak almasj ij le vuojnnám jalik buvte vuojnnet. Sunji lehkus guddne ja ihkeven fábmo, amen.</verse>
        </section>
        <section title="Boanndudahka buorre dagojs" 
          <verse number="17" Biehto dán värálda boandájt stuorástallamis ja dårvustallamis árvodis boanndudahkaj, ájnat dårvustallisa Jubmelij, guhti valjet midjij vaddá gájkka majt dárbahip.</verse>
          <verse number="18" Gåhtjo sijáv buorev dahkat, allasisá boanndudagáv buorre dagojs ássat, árvvasin viessot, iehtjádijda aj juogadit.</verse>
          <verse number="19" Dan láhkáj de bukti allasisá dávverav tjoahkkit mij le buorre vuodo boahtte ájggáj ja oalle iellemav vuojttet.</verse>
        </section>
        <section title="Hiejttemvágodus" 
          <verse number="20" Timoteosgieres, vuorkki dav mij dunji le åskelduvvam. Guode jubmelahtes hålajt ja vuosteldimijt, ma båhti dassta mij mak diehton gåhtjoduvvá.</verse>
          <verse number="21" Muhtema ietjasa dassta rámmpu - danen aj li jáhkos tjádjánam. Ármmo dijájda gájkajda.</verse>
        </section>
      </chapter>
    </book>
    <book title="Paulusa nubbe girjje Timoteosij" 
      <chapter title="1. kap." 
        <section title="Varrudagá" 
          <verse number="1" Paulusis, Jubmela sidoda baktu Kristus Jesusa apostelin biejaduvvam jáhtujn iellemij Kristus Jesusin,</verse>
          <verse number="2" suv gieres mánnáj Timoteosij. Ármmo, ármmogisvuohta ja ráfe Jubmel Áhtjes ja Kristus Jesusis, mijá härrás.</verse>
        </section>
        <section title="Jubmelij gijtto" 
          <verse number="3" Jubmelav gijtáv, gev muv ájttegij láhkáj rájnna oamedåbdujn dievnnuv, ja agev duv råhkålvisájnam idja biejvve mujtáv.</verse>
          <verse number="4" Mujtáv duv gadnjalijt ja vájdáv dujna vas vuojnnalit ja ávvusit.</verse>
          <verse number="5" Mujtáv aj duv duohta jáhkov, ja mij juo áhkonat Loisin ja iednenat Euniken lij; visses lev dujna le aj dat jáhkko.</verse>
        </section>
        <section title="Varres sárnnedibme" 
          <verse number="6" Dan diehti duv mujttádav älládit ármovattáldagáv, mav Jubmel dunji vattij, gå giedajdam duv nali biedjiv.</verse>
          <verse number="7" Jubmel ham ittjij balo vuojŋŋanisáv midjij vatte, ájnat fámo, gieresvuoda ja mássjelisvuoda Vuojŋŋanisáv.</verse>
          <verse number="8" Ale de skábmáda mijá Härráv vihtanasstemis, ale ga mujsta, guhti suv diehti lev fáŋŋgan, ájnat gierda dån aj evangeliuma diehti vájvijt Jubmela fámujn.</verse>
          <verse number="9" Mijáv le gádjum ja ájlis gåhttjomijn gåhttjum, ij mijá dagoj diehti, ájnat ietjas märrádusá ja ármo baktu, mav Kristus Jesusin midjij vattij juo ájge álgo åvddåla,</verse>
          <verse number="10" mij le dal bihkusam, gå mijá lånestiddje Kristus Jesus le boahtám. Jábmemav le dåssjidam, ja iellemav ja nåhkåmahtesvuodav tjuovggaj buktám evangeliuma baktu,</verse>
          <verse number="11" man sárnnediddjen, apostelin ja åhpadiddjen biejaduvvam lev.</verse>
          <verse number="12" Danen hähttuv gájkka dáv gierddat, valla iv skábmáda danen gå diedáv gesi jáhkáv, ja lev visses sujna le fábmo bisodit dav mij munji gitta dan bäjvváj åskelduváj.</verse>
          <verse number="13" Ane åvddågåvvån varres åhpav mav mujsta le gullam, jáhkon ja gieresvuodan Kristus Jesusa baktu.</verse>
          <verse number="14" Bisoda buorev mij dunji le åskelduvvam, ájlis Vuojŋŋanisá baktu mij miján le.</verse>
        </section>
        <section title="Paulusa vasjuga ja venaga" 
          <verse number="15" Nåv gåktu diedá li gájka Asian mujsta jårgijdam, Fygelos ja Hermogenes aj.</verse>
          <verse number="16" Ármmálasstis Härrá Onesiforosa fuolkev: sån álu muv gievrrodij, ittjij ga muv tjadnasijs skábmáda.</verse>
          <verse number="17" Gå Romaj bådij de sávret muv åtsåj dasik gávnaj -</verse>
          <verse number="18" vaddis Härrá sunji dan biejve ármmogisvuodav Härrá Jubmela lunna. Buorebut iehtjádijs diedá man viehkken Efesosin lij.</verse>
        </section>
      </chapter>
      <chapter title="2. kap." 
        <section title="Barggo ja gierddamus evangeliuma diehti" 
          <verse number="1" Ja mánnám, gievro ármos, mav Kristus Jesusa baktu oadtjop.</verse>
          <verse number="2" Mav mujsta ållu vihtanij bále gulli åskelda de váges almatjijda gudi iehtjádijda dav åhpadi.</verse>
          <verse number="3" Gierda dån aj Kristus Jesusa buorre doarroålmmån.</verse>
          <verse number="4" Ij doarroålmåj sahte ássjijda sehkana, jus doarrooajves miela milta sihtá barggat.</verse>
          <verse number="5" Gáhpustalle ij vuojtokråvnåv oattjo, jus njuolgadusájt ij tjuovo.</verse>
          <verse number="6" Ednamlájggár, guhti låssådit barggá, galggá vuostatjin oases tjuohppusis oadtjot.</verse>
          <verse number="7" Ájádalá majt javlav. Härrá dunji dási gájkka dádjadusáv vaddá.</verse>
          <verse number="8" Mujte Jesus Kristusav, Davida máttos, guhti muv evangeliuma milta le jábbmegij lussta tjuodtjelam.</verse>
          <verse number="9" Dán diehti vájvev gierdav ja li vil muv rikkij giddim degu bahádahkkev. Valla Jubmela báhko ij le tjanáduvvam.</verse>
          <verse number="10" Válljiduvvamij diehti gájkka gierdav, sijáv Kristus Jesusa baktu lånestittjat ja ihkeven herlukvuodav åmastittjat.</verse>
          <verse number="11" Dát báhko le åskeldahtte. Jus sujna lip jábmám, de sujna aj viessop;</verse>
          <verse number="12" jus gierddap, de aj sujna ráddip; jus suv vuornnop, de sån aj mijáv vuornnu;</verse>
          <verse number="13" jus lip jáhkodime, de gåjt sån jáhkkogissan bissu, gå ietjas ij vuornnot máhte.</verse>
        </section>
        <section title="Rievtesláhkáj åhpav tjielggit" 
          <verse number="14" Mujttádahte sijáv dán birra ja Jubmela åvdån biehto sijáv rijddalimes. Dassta ij migek buorijt boade, ájnat gulldaliddjijda le vahágin.</verse>
          <verse number="15" Ratjáda Jubmela åvdån gähttjalimev gierddat, degu bargge gänna ij le mige massta skábmádit, guhti rievtesláhkáj åhpav tjielggi.</verse>
          <verse number="16" Várri sijá dåssjedis hålajs, danen gå sij ájn ienebut surodisvuodan virdduji,</verse>
          <verse number="17" ja sijá bágo degu miesska oabllu. Hymenaios ja Fileto sidjij gulluba.</verse>
          <verse number="18" Gå javllaba tjuodtjelimev juo vássám, de sádnesvuodas tjádjánibá ja jáhkov ållusis biejssteba.</verse>
          <verse number="19" Valla Jubmela biedjam vuodo nannusin bissu. Mierkkiduvvam le bágoj: Härrá dåbddå sijáv, gudi sunji gulluji, ja: Guodis vádnarievtesferdukvuodav, guhti Härrá namáv tjuorvvu?</verse>
          <verse number="20" Stuorra goaden li lihte, e dåssjå gålles ja silbas árvulasj adnuj, ájnat aj muoras ja rájres gienes adnuj.</verse>
          <verse number="21" Guhti baháv guodá, man birra hållam lev, sjaddá lihtten árvulasj adnuj, basáduvvam, boanndij ávkken, gájkka buorre bargojda gárveduvvam.</verse>
          <verse number="22" Ale nuorravuoda himojt tjuovo. Åtså bus rievtesferdukvuodav, jáhkov, gieresvuodav ja ráfev sijájn gudi Härráv rájnna vájmujn tjuorvvu.</verse>
          <verse number="23" Guode gájves ja ávkedis digguhimijt. Diedá rijddooare li,</verse>
          <verse number="24" ja allus Härrá dievnár rijddalu; lehkus gájkajda buorremielagin, lehkus buorre åhpadittjat ja lehkus gierddisin</verse>
          <verse number="25" ja bagádus libbogisvuodajn vuosteldiddjijt. Dibdisj má Jubmel sijáv buorádusáv dahkat ja dádjadusáv sáddná birra oadtjot,</verse>
          <verse number="26" tjielgatjit ja bärggala gielas besatjit, majna li giddiduvvam suv sidodav dagátjit.</verse>
        </section>
      </chapter>
      <chapter title="3. kap." 
        <section title="Maŋemus biejvij almatja" 
          <verse number="1" Mujte, vájves ájge maŋemus biejvij båhti.</verse>
          <verse number="2" Ietjastisá ja biednigijs almatja val dalloj berusti; goarssugåhti, stuorástallagåhti, álbedahtji, sjaddi äjgádijda gullogahttá, gijtodime, surodime,</verse>
          <verse number="3" vádnagärrása, såbadimahttá, bilkkediddje, hähkkaráduga, dårrulisá, gájkka buorij vasjulattja,</verse>
          <verse number="4" bähttogisá, garrasa ja ietjastalle. Mihástalli ja himojt iehttsi ienebut gå Jubmelav.</verse>
          <verse number="5" Ålgolt vuojnnet li jubmelbalulattja, valla jáhko fámov vuornnu. Ale sijájn säbrástalá.</verse>
          <verse number="6" Sij li dakkira, gudi viesojda njáhki ja gidodi vájván nissunijt, gejn juo li suddonoade ja gudi gájklágásj himojs dålvudalli,</verse>
          <verse number="7" gudi aktelasj åhpaduvvi, masku e goassak sáddnáj dåbdijda.</verse>
          <verse number="8" Gåktu Jannes ja Jambres Mosesav vuosteldijga, daŋga láhkáj duo ålmmå sáddnáv vuosteldi. Mielajt li láhppám ja sijá jáhkko le vánes.</verse>
          <verse number="9" Valla ruvva dal sijá åvddånibme någåsj; sijá gájvesvuohta gájkajda bihkus, nåv gåktu dåjda guoktásijda.</verse>
        </section>
        <section title="Timoteosa barggo" 
          <verse number="10" Valla dån le jáhkkogisát muv tjuovvum åhpa, viessoma, ájggomij, jáhko, gierddisvuoda, gieresvuoda, sávresvuoda,</verse>
          <verse number="11" doarrádallamij ja gierddamij hárráj nåv gåktu Antiokian, Ikonionan ja Lystran. Man edna doarrádallamijt lev gierddam! Härrá le muv gájkka dajs gádjum.</verse>
          <verse number="12" Juohkkahattjav duorrádalli, guhti jubmelbalulattjat Kristus Jesusin viessu oagoduvvá.</verse>
          <verse number="13" Bahás almatja ja skelma bahás bahábuj virdduji. Sij li biehtte ja ietja bähtádalli.</verse>
          <verse number="14" Valla biso åhpan mav le oahppam ja massta vissesvuodav oadtju. Diedá ham iesj gudi duv åhpadin</verse>
          <verse number="15" ja mujte mánnárájes le ájlis tjálugijda dåbdijdam; dunji máhtti diedov vaddet, mav gádjusibmáj dárbaha jáhko baktu Kristus Jesusij.</verse>
          <verse number="16" Ålles tjáluk Jubmela Vuojŋŋanisás bihkusam le ávkken gå åhpadime, tsuojgodime, bagádallamin ja rievtes viessomij lájddimin le,</verse>
          <verse number="17" vaj almasj, guhti Jubmelij gullu, ållåsin ja gárvvásin le gájklágásj buorev dagátjit.</verse>
          <verse number="4" Jubmela ja Kristus Jesusa åvdån duodaj gåhtjov duv, guhti le viessojt ja jábbmegijt duobbmitjit, duodaj duv gåhtjov gå rijkajnis boahtá:</verse>
          <verse number="2" sárnneda bágov juogu hiehpá jali ij, tsuojgoda, bagáda, aloda - agev gierddisit åhpadattijn.</verse>
          <verse number="3" Båditji ájge gå almatja e dasti varres åhpas lágeda, ájnat ásadi avtas nuppev åhpadiddjev, danen gå bielje sagŋedi gullat, majt sihti.</verse>
          <verse number="4" Sáddnáv e bielljebielli, ienni subttsasijt gulldali.</verse>
          <verse number="5" Valla agev gåtse gärggasin garrasit rahtjat. Dagá mij sárnnediddjáj gullu ja ållida dievnastusát.</verse>
          <verse number="6" Iehtjam hägga le juo värron gålggåmin, ja ájgge le munji ållånam dáppelt vuolgátjit.</verse>
          <verse number="7" Buoragit lev oajbbum, viehkamav ållim, jáhkov lev bisodam.</verse>
          <verse number="8" Vuorddemin lev dál rievtesferdukvuoda vuojtokråvnåv, mav Härrá, rievtugis duobmár, dan biejve munji vaddá, ja ij dåssjå munji, ájnat gájkajda, gudi suv boahtemav vuorddi.</verse>
        </section>
        <section title="Timoteosij bagádusá" 
          <verse number="9" Gähttjala dal ruvva diehki boahtet.</verse>
          <verse number="10" Gierrum dán väráldij le Demas muv guodám ja Tessalonikej vuolggám. Kreskens manáj Galatiaj ja Titus Dalmatiaj.</verse>
          <verse number="11" Dåssjå val Lukas le muv lusi báhtsám. Válde Markusav fárrusit diehki, sån le muv bargguj buorre viehkken.</verse>
          <verse number="12" Tykikosav lev Efesosij rádjam.</verse>
          <verse number="13" Gå boadá, buvte de ålgoldisgárvov, mav Troasij Karposa lusi guodiv, ja de girjijt, ájnnasit muv pergamenttagiessasijt.</verse>
          <verse number="14" Smirjár Aleksandros le munji edna baháv dahkam. Härrá suv dagojis milta mávsedisj.</verse>
          <verse number="15" Várri dån aj sujsta, sån le garrasit mijá sárnnedimev vuosteldam.</verse>
          <verse number="16" Gå vuostasj bále duobbmoståvlå åvdån lidjiv de ittjij aktak munji viehkken boade, ájnat gájka muv guodin. Allusa sij dárbahu lågov dan åvdås dahkat.</verse>
          <verse number="17" Valla Härrá muv viehkedij ja vattij munji fámov sárnnedimev ållitjit, vaj gájkka hiedniga lulun dav gullat, ja mån lädjána njálmes gádjusit.</verse>
          <verse number="18" Gal Härrá muv gájkat bahás gájosj ja almerijkkasis doalvosj. Sunji lehkus guddne ihkeven ájggáj, amen.</verse>
        </section>
        <section title="Hiejttemvarrudagá" 
          <verse number="19" Sárno varrudagájt Priskaj ja Akvilaj, ja Onesiforosa fuolkkáj.</verse>
          <verse number="20" Erastos Korintaj bátsij, ja Trofimosav Miletosij guodiv gå skihppáj.</verse>
          <verse number="21" Gähttjala dálve åvddåla boahtet. Euboulos ja Pudens, Linos, Klaudia ja gájkka vielja dunji varrudagájt sárnnu.</verse>
          <verse number="22" Härrá lehkus vuojŋŋanisájnat. Ármmo dijájda gájkajda.</verse>
        </section>
      </chapter>
    </book>
    <book title="Paulusa girjje Titusij" 
      <chapter title="1. kap." 
        <section title="Varrudagá" 
          <verse number="1" Paulusis, Jubmela dievnáris ja Jesus Kristusa apostelis, rájaduvvam Jubmela válljim almatjijt lájdditjit jáhkkuj ja diehtuj mijá jubmelbalulasjvuoda sáddná birra,</verse>
          <verse number="2" ihkeven iellema dåjvujn mav Jubmel guhti ij goassak gielesta, le jáhttám ihkeven ájge rájes.</verse>
          <verse number="3" Gå ájgge ållånij de bágos gájkajda diehtusin dagáj sárne baktu, mij munji le åskelduvvam Jubmela, mijá lånestiddje, gåhttjoma milta -</verse>
          <verse number="4" Paulusis Titusij, oalle mánnásis aktisasj jáhkon. Ármmo ja ráfe Jubmel Áhtjes ja Kristus Jesusis, mijá lånestiddjes.</verse>
        </section>
        <section title="Kreta tjoaggulvisá" 
          <verse number="5" Guodiv duv Kretaj vaj gárveda ássjijt ma ájn ållik báhtsin. Juohkka stádaj boarrásijt virggáj bieja muv bagádusáj milta:</verse>
          <verse number="6" lájtodis ålmmåjt, dåssjå avta nissuna ålmmåjt, ja gej máná li jáhkulattja ja gejt ij máhte skámodibmen guoddalit.</verse>
          <verse number="7" Årrus tjoaggulvisá oajvemus lájtodibmen, danen gå le Jubmela tjuottjodiddjen. Allis mihástalá, mårrula, jugá, doaro jalik sájgástalá,</verse>
          <verse number="8" ájnat lehkus vähttsán, buorremielagin, stajgugin, rievtugin, jubmelbalulattjan ja mássjelin.</verse>
          <verse number="9" Sån galggá åhpa åskåldis bágon bissot, vaj buktá iehtjádijt varres åhpadusájn gievrrodit ja vuosstálasstij tsuojggomijt duostodit.</verse>
          <verse number="10" Ájnnasit birratjuohpadum almatjij gaskan li muhtema najága, gudi dåssjijt gurgadi ja iehtjádijt tjáddjiji.</verse>
          <verse number="11" Sijá njálmev viertti buodot, danen gå ietjasa vuojto diehti åbbå fuolkijt tjáddjiji vierreåhpajt åhpadattijn.</verse>
          <verse number="12" Ietjasa rijkak, sijá profehtajs akta le javllam: ”Kretaga li urudisá, ma aktelasj gielesti, bårre ja lájke.”</verse>
          <verse number="13" Sáddnáv hålaj. Dan diehti nuktala sijáv, vaj sijá jáhkko varrásin sjaddá,</verse>
          <verse number="14" ja vaj hiejtti gulldalimes juvdáj subttsasijt ja gåhttjomijt almatjijs gudi sádnesvuodas li jårgijdam.</verse>
          <verse number="15" Rájnnasijda le gájkka rájnas, valla gudi bádudagán ja vádnajáhkon li viessomin, sidjij ij mige le rájnas, sijá miela ja oamedåbdo li bádása.</verse>
          <verse number="16" Mak duodasti Jubmelav dåbddi, valla ietjasa dagoj baktu suv vuornnu. Vastaga li, gullogahttá ja e mavga buorev dahkat ájmmuda.</verse>
        </section>
      </chapter>
      <chapter title="2. kap." 
        <section title="Tjoaggulvisá viessomnjuolgadusá" 
          <verse number="1" Valla giehto sidjij majt varres oahppa rávkká.</verse>
          <verse number="2" Vuorrasap ålmmå lehkusa tjielggusin, stuovugin, mássjelin ja varrásin jáhkon, gieresvuodan ja gierddisvuodan.</verse>
          <verse number="3" Dan láhkáj aj vuorrasap nissuna viessusa nåv gåktu ájllisijda hiehpá, allusa nubbe nuppe birra boaktjot hållu, allusa badjel miere vijnav juhku. Åhpadisá buorre dábijt</verse>
          <verse number="4" ja nuorra nissunijt bagádisá ålmmåjdisá ja mánájdisá iehttset,</verse>
          <verse number="5" viessusa skuornnásin, rájnnasin, buorre iemedin, buorremielagin, ja lehkusa ålmmåjisá vuollásattjan, vaj Jubmela báhko ij álbeduvá.</verse>
          <verse number="6" Dan láhkáj vágoda nuorra ålmmåjt agev jiermmát viessot,</verse>
          <verse number="7" ja vieso iesj åvddågåvvån buorre dagoj hárráj. Lehkus duv åhpadibme rájnnasin, árvvogissan,</verse>
          <verse number="8" varrásin ja lájtodibmen, vaj duv vuosstálasste skábmádi, gå e gávna mavga baháv mijá birra hållat.</verse>
          <verse number="9" Oarje lehkusa båndijisá vuollásattjan juohkkaláhkáj ja sijá sidoda milta dahkusa, allusa ga vuosteldu,</verse>
          <verse number="10" allusa ga majdik niskudu. Lehkusa agev buorren ja jáhkkogissan, vaj juohkkaláhkáj li härvvan Jubmela, mijá lånestiddje, oahppaj.</verse>
          <verse number="11" Jubmela ármmo le ham bihkusam gájkka almatjijda gádjusibmen.</verse>
          <verse number="12" Dat mijáv åhpat surodis viessomav ja dán värálda hálojt hilggot, ja skuornnásit, rievtugit ja jubmelbalulattjat dán ájge viessot,</verse>
          <verse number="13" vuordedijn mijá sálugis doajvov ja mijá stuorra Jubmelav ja lånestiddjev Jesus Kristusav herlukvuodanis boahtemin.</verse>
          <verse number="14" Sån le ietjas mijá diehti vaddám, mijáv gájkka suttojs lånestittjat ja rájnnasin dagátjit allasis álmmugin, mij duodas viggá buorre dagojt dahkat.</verse>
          <verse number="15" Håla fábmogisát, aloda ja vágoda. Allus aktak duv álbedu.</verse>
        </section>
      </chapter>
      <chapter title="3. kap." 
        <section title="Ristagisáj jáhkko väráldin" 
          <verse number="1" Mujttádahte sijáv vuollánit ja ráddijiddjijt ja oajvemusájt jegadit ja agev gárvvásin buorev dagátjit.</verse>
          <verse number="2" Allusa avtak bilkkedu, ájnat lehkusa ráfálattjan ja lådjen ja vuollegissan gájkka almatjijda.</verse>
          <verse number="3" Mij ham aj akti lijma jiermedime, gullogahttá ja tjádjániddje, gájklágásj himoj háloj oarjjen. Bahudagán ja udnodisvuodan gálijma, vasjoduvájma ja vasjodijma.</verse>
          <verse number="4" Valla gå Jubmela, mijá lånestiddje, buorrevuohta ja gieresvuohta almatjijda bihkusin sjattaj,</verse>
          <verse number="5" de mijáv gájoj - ij rievtugis dagojimme diehti ájnat ármmogisvuodastis - lávggoma baktu, mij ådåsis riegádahttá ja ájlis Vuojŋŋanisá baktu ådåstuhttá.</verse>
          <verse number="6" Jesus Kristusa, mijá lånestiddje, baktu le Vuojŋŋanisáv mijá badjel gålgådam,</verse>
          <verse number="7" vaj Jubmela ármo baktu rievtesferdugin sjaddap, ja mijá doajvo milta ihkeven iellemav vuojttep.</verse>
          <verse number="8" Dát báhko le åskeldahtte. Sidáv duv dav tjavggit, vaj sij gudi Jubmelij jáhkki viggi buorre dagojt dahkat. Dá bagádusá li buore ja gájkka almatjijda ávkken.</verse>
          <verse number="9" Valla várri gájves digguhimijs ájttegij birra, ja doarojs ja rijdojs lága hárráj; dakkira li ávkedime ja dajs ij mige boade.</verse>
          <verse number="10" Ale säbrástalá sujna, guhti sierranimijt dahká, avta jali guovte vágodime maŋŋela.</verse>
          <verse number="11" Diedá ham suv tjádjanimsuddárin, guhti le ietjas duobbmim.</verse>
        </section>
        <section title="Titusij bagádusá" 
          <verse number="12" Gå lev Artemasav jali Tykikosav duv lusi rádjam, de gähttjala muv lusi Nikopolisaj boahtet. Dåppe ájgov dálvvadit.</verse>
          <verse number="13" Ásada vaj Senas, láhkadåbdde, ja Apollos oadtjoba gájkka majt dárbahibá åvddål gå vuolggeba mannulahkaj.</verse>
          <verse number="14" Mijá almatja aj hähttuji hárjjánit buorre dagojt dárbo milta dagátjit, ietján de sijá viessom le sjattodibme.</verse>
          <verse number="15" Varrudagájt gájkajs dunji sárnov, gudi li dánna muv lunna. Sárno varrudagájt gájkka mijá jáhkoguojmijda. Ármmo dijájda gájkajda.</verse>
        </section>
      </chapter>
    </book>
    <book title="Paulusa girjje Filemonaj" 
      <chapter title="1. kap." 
        <section title="Varrudagá" 
          <verse number="1" Paulusis, fáŋŋgan Jesus Kristusa diehti, ja Timoteosvieljastimme gieres ráddnasimme ja barggoguojmmáj Filemonaj,</verse>
          <verse number="2" ja oabbásimme Apfiaj, oajbbomguojmmásimme Arkipposij ja tjoaggulvissaj, mij duv viessuj tjåhkan.</verse>
          <verse number="3" Ármmo ja ráfe Jubmel Áhtjestimme, ja härrá Jesus Kristusis.</verse>
        </section>
        <section title="Jubmelij gijtto" 
          <verse number="4" Gijtáv agev Jubmelam gå råhkådaládijn duv nammadav -</verse>
          <verse number="5" gullam lev jáhkut birra härrá Jesusij ja gieresvuodat gájkka ájllisijda.</verse>
          <verse number="6" Råhkådaláv duv jáhkko buorep diedojt vaddá gájkka buorij birra, majt Jesus Kristusa baktu oadtjobihtit.</verse>
          <verse number="7" Vielljam, gieresvuohtat le munji ávvon ja jaskadussan, dajna gå ájllisa li buorre dårvon duv diehti.</verse>
        </section>
        <section title="Filemon ja Onesimos" 
          <verse number="8/9" Vájku mujna Kristusin le jálosvuohta mierredit, majt lulu dahkat, de ienni duv vájnnodav, dajna gå duv gieresvuodav diedáv, mån Paulus nåvti gåk lev: vuorastuvvam ja dal aj fáŋŋgan Jesusa diehti.</verse>
          <verse number="10" Mån vájnnodav duv buorev Onesimosbárnám åvdås, gev fáŋŋgavuodan lev riegádahttám,</verse>
          <verse number="11" guhti åvdebut lij dunji ávkedibme, valla dálla le munnuj goappátjijda ávkken.</verse>
          <verse number="12" Rájav suv ruoptus duv lusi degu luluv vájmum rádjat.</verse>
          <verse number="13" Ienemusát luluv suv dánna dárbahit, vaj duv sajen munji luluj viehkken gå iesj evangeliuma diehti lev fáŋŋgan.</verse>
          <verse number="14" Valla duv miededime dagi ittjiv sidá majdik dahkat; buorev mav dagá ij galga nákkos boahtet ájnat ietjat sidodis.</verse>
          <verse number="15" Ihkap suv dabdá oanegis ájgev hähttuji viessot suv ihkát ruoptus åttjutjit,</verse>
          <verse number="16" ij dasti oarjjen, ájnat oarjes ienebun: vielljagärrásin, nåv gåktu munji le. De vil ájn ienebun dunji, almatjin ja ristagissan!</verse>
          <verse number="17" Jus muv ráddnan aná, de duosto suv degu luluj mån.</verse>
          <verse number="18" Jus dunji mavga vahágav le dahkam jali dunji le vielggen, de tjáleda dav muv vielggen.</verse>
          <verse number="19" Mån, Paulus tjáláv dála giedajnam: mávsáv. Iv sidá javllat majt dån munji le vielggen: duv ietjat.</verse>
          <verse number="20" Vielljam, lulu dal munji ávkken ristagissan. Ávvudahte muv Kristusa diehti.</verse>
          <verse number="21" Dårvustallamin duv gullogisvuohtaj dunji tjáláv, diededijn ienebuv dagá gå mav ánov.</verse>
        </section>
        <section title="Diededime ja hiejttemsávadus" 
          <verse number="22" Ja de vil: gárveda munji årromsajev. Doajvov dijá råhkålvisáj diehti dijá lusi bessat.</verse>
          <verse number="23" Epafras, Kristus Jesusa diehti aj fáŋŋgan dánna, dunji varrudagájt sárnnu,</verse>
          <verse number="24" nåv aj muv barggoguojme Markus, Aristarkos, Demas ja Lukas.</verse>
          <verse number="25" Mijá härrá Jesus Kristusa ármmo lehkus dijá vuojŋŋanisájn.</verse>
        </section>
      </chapter>
    </book>
    <book title="Girjje hebreagijda" 
      <chapter title="1. kap." 
        <section title="Jubmela báhko ájge ållånimen" 
          <verse number="1" Moatte bále ja moatteláhkáj Jubmel dålen mijá ájttegijda profehtaj baktu hålaj,</verse>
          <verse number="2" valla dáj maŋemus biejvij sån midjij Bárnes baktu hålaj, gev gájkka åmij árbulattjan biejaj ja gen baktu väráldav sjivnnjedij.</verse>
          <verse number="3" Sån le Jubmela herlukvuoda tjuovgga ja suv luondo gåvvå, ja bágos fámujn gájkka bisot. Suttojs le mijájt rájnnim ja le dal Allavuoda oalges bielen allagisán tjåhkkåhime.</verse>
          <verse number="4" Ieŋŋgilijs stuorábun sjattaj, gå sijá namás alep namáv árbbij.</verse>
          <verse number="5" Jubmel ham ij le goassak gudik ieŋŋgilij javllam: Dån le muv bárnne, uddni lev duv riegádahttám. Jalik: Mån lev sunji áhttjen, ja sån munji bárnnen.</verse>
          <verse number="6" Gå dal Jubmel vuostasjriegádimbárnes väráldij buktá, de javllá: Gájkka Jubmela ieŋŋgila suv hievedi.</verse>
          <verse number="7" Ja ieŋŋgilij birra javllá: Ieŋŋgilijdes bieggan dahká ja dievnárijdes dållåsjnjibttjon.</verse>
          <verse number="8" Valla Bárnes birra javllá: Jubmel, tråvnnåt ihkeven ájggáj bissu, ja rievtesferdukvuoda soabbe duv gånågissoabbe le.</verse>
          <verse number="9" Rievtesferdukvuodav le ähttsám ja vierev vasjodam. Dan diehti le Jubmel, duv Jubmel, duv ávo åljujn vuojddám ienebut gå guojmijdat.</verse>
          <verse number="10" Ja: Dån Härrá le álgon ednamav vuododam, ja alme li duv giedaj dago.</verse>
          <verse number="11" Da dåssjåni, valla dån biso. Nåhki degu biktasa,</verse>
          <verse number="12" dajt tjoahkkáj giesa degu ålgoldisgierdev. Målsoduvvi degu biktasa. Valla dån i ietjájduvá, duv jage e goassak någå.</verse>
          <verse number="13" Jubmel ittjij goassak gudik ieŋŋgilij javla: Tjåhkkida muv oalges bälláj, de duv vasjulattjajt juolgijat vuolláj duvddan biejav.</verse>
          <verse number="14" Älle gus ieŋŋgila Jubmela dievnastiddje vuojŋŋanisá, rájaduvvam sijáv dievnastittjat, gudi oasev lånåstusás oadtju?</verse>
        </section>
      </chapter>
      <chapter title="2. kap." 
        <section title="Mihttijup lånåstusá sárnev" 
          <verse number="1" Mihttijup de dadi ienebut mav gullam lip, vaj ep tjádjána.</verse>
          <verse number="2" Juo ieŋŋgilijs håladuvvam bágo li nannusa, juohkka mieddem ja juohkka gullogahtesvuohta le ánssiduvvam bálkás oadtjum.</verse>
          <verse number="3" Gåktus de jáhkkep bessat, jus ep lånåstusás berusta, mav Härrá álgon sárnnedij ja mij midjij le duodastuvvam sijás, gudi suv gullin,</verse>
          <verse number="4" ja majt Jubmel iesj le merkaj, oavdoj ja moattelágásj fábmogis dagoj vihtanasstám ja aj gå ájlis Vuojŋŋanisáv sidodis milta juogadij.</verse>
        </section>
        <section title="Bárnne ja almatja" 
          <verse number="5" Ij le ieŋŋgilij vuolláj biedjam boahtte väráldav, man birra hållap.</verse>
          <verse number="6" Dán birra le tjielgga duodastus: Mij le almasj gå suv mujtá, almatjabárnne gå suv huvsa?</verse>
          <verse number="7" Oanegis ájgev suv ieŋŋgilijs uhtsebun dahki, valla herlukvuodajn ja gudnijn suv kråvnniji</verse>
          <verse number="8" ja gájkka suv juolgij vuolláj biedji. Gå gájkka suv vuolláj biejaj de ittjij åbbånis majdik tjuolde: gájkka le suv vuolláj biejaduvátjit. Ep galla ájn vuojne gájkka suv vuolen,</verse>
          <verse number="9" valla vuojnnep Jesusav, oanegis ájgev ieŋŋgilijs uhtsebun, dal herlukvuodajn ja gudnijn kråvnniduvvam jábmemis diehti. Jubmela ármo baktu sån gájkaj åvdås jámij.</verse>
          <verse number="10" Gå Jubmel, gesi ja gen baktu gájkka le sjivnnjeduvvam, sidáj moadda bárne herlukvuohtaj doalvvot, de vierttij gierddama baktu suv ållåsin dahkat, guhti sijáv lånåstussaj lájddij.</verse>
          <verse number="11" Guhti ájlistuhttá ja gudi ájlistuvvi li gájka avtat áhtjes. Dan diehti ij skábmáda sijáv vielljan gåhttjomis gå javllá:</verse>
          <verse number="12" Duv namáv vieljajda sárnov ja tjoaggulvisán duv hievedav.</verse>
          <verse number="13" Ja vas: Sunji sidáv dårvustallat. Ja ájn vil: Gehtja, dála lev mån ja máná, gejt Jubmel munji vattij.</verse>
          <verse number="14" Gå máná oattjes ja varás li de sån aj sijá láhkáj almatjin sjattaj, vaj jábmema baktu luluj jábmema härráv, bärggalav, fámoduhttet,</verse>
          <verse number="15" ja lånestit gájkajt, gudi jábmema balos oarjjen lidjin viessomájgesa.</verse>
          <verse number="16" Ij ham sån ieŋŋgilijt huvsa, ájnat Abrahama máttov.</verse>
          <verse number="17" Dan diehti sån juohkkaláhkáj vieljajis lágátjin viertti sjaddat, vaj ármmogis ja jáhkkogis alemushärrán Jubmela åvdån luluj sjaddat ja álmmuga suttojt såbadit.</verse>
          <verse number="18" Dajna gå iesj le gierddam ja gähttjaluvvam, de máhttá viehkedit sijájt gudi gähttjaluvvi.</verse>
        </section>
      </chapter>
      <chapter title="3. kap." 
        <section title="Jesus ja Moses" 
          <verse number="1" Vielja, dij ájllisa gudi almmelasj gåhttjomav lihpit oadtjum, gähttjit apostelij ja alemushärráj, Jesusij, gev dåbdåstip.</verse>
          <verse number="2" Sån lij jáhkkogis sunji, guhti lij suv válljim, nåv gåk aj Moses åbbå Jubmela vieson jáhkkogis lij.</verse>
          <verse number="3" Valla Jesus Mosesis ájn stuoráp gudnev ánssidij, nåv gåktu vieso tsieggijiddje ienebut viesostis guddneduvvá.</verse>
          <verse number="4" Juohkka vieson le tsieggijiddje, valla Jubmel le gájkka tsieggim.</verse>
          <verse number="5" Moses lij åbbå Jubmela vieson åskåldis, valla dievnárin, vihtanastátjit dav mij maŋŋela galgaj sárnneduvvat.</verse>
          <verse number="6" Valla jáhkkogis bárnnen lij Kristusij Jubmela viesso åskelduvvam. Ja Jubmela viesso lip mij, jus gitta nåhkåmij jálosvuodav ja mihásvuodav doajvon bisodip.</verse>
        </section>
        <section title="Vádnajáhkko ja gullogahtesvuohta" 
          <verse number="7" Dan diehti, nåv gåk ájlis Vuojŋŋanis javllá: Uddni, jus suv jienav gullabihtit,</verse>
          <verse number="8" de allit vájmojdihtte garrastuhte, nåv gåktu gähttjalime biejven åjdåmiehtsen munji vuosstehágov dahkin,</verse>
          <verse number="9" gå dijá ájttega muv hasoda gähttjaladdin, ihka muv dagojt nielljalåk jage lidjin vuojnnám.</verse>
          <verse number="10" Dan diehti dán vierregij vassjániv ja javlliv: Agev vájmojnisá tjádjáni, e ga muv gäjnojt dåbdå.</verse>
          <verse number="11" Ja moarestam de vuornnáv dahkiv: E agenisá muv vuojŋastibmáj besa.</verse>
          <verse number="12" Vielja, gähttjit vaj dijás aktak ij le bahá ja vájmonis jáhkodibme ja várrijihtit ielle Jubmelis gahttjamis.</verse>
          <verse number="13" Alodihtit guhtik guojmáda juohkka biejve, guhkev uddni javladuvvá, vaj dijás aktak ij lulu sudduj bähtádallat ja vájmos garrastuhttet.</verse>
          <verse number="14" Mij lip ham Kristusis oassen, jus gitta nåhkåmij nannusin bissop dan vuodon mij miján juo álggorájes lij.</verse>
          <verse number="15" Javladuvvam le: Uddni, jus suv jienav gullabihtit, de allit vájmojdihtte garrastuhte, degu dalloj gå vuosstehágov dahkin.</verse>
          <verse number="16" Gudi sij lidjin, gudi gullin ja világa vuosstehágov dahkin? Ällim gus sij gájka, gejt Moses Egyptas lij lájddim?</verse>
          <verse number="17" Gejda lij vassjen nielljalåk jage? Ij lim gus sidjij, gudi lidjin suddodam, ja mähttsáj jábbmot báhtsin?</verse>
          <verse number="18" Gudi lidjin sij, gejt biehtoj suv vuojŋastibmáj bessamis? Ij lim gus sidjij, gudi gullogahttá lidjin?</verse>
          <verse number="19" De vuojnnep vádnajáhko diehti ettjin suv vuojŋastibmáj besa.</verse>
        </section>
      </chapter>
      <chapter title="4. kap." 
        <verse number="1" Guhkev miján le jáhtto Jubmela vuojŋastibmáj bessat, de vierttip gåhtset vaj aktak ij gäjno nali bátsádalá.</verse>
        <verse number="2" Ávvosáhka midjij degu sidjij aj sárnneduváj, valla báhko, mav gullin, ij lim sidjij makkirik ávkken, gå dav ettjin jáhkon duosto.</verse>
        <verse number="3" Mij gis jáhkkep vuojŋastibmáj bessat. Sån le ham javllam: Moarestam vuornnáv dahkiv: E goassak muv vuojŋastibmáj besa, vájku suv dago värálda vuododime rájes lidjin ålliduvvam.</verse>
        <verse number="4" Giehttjit biejve birra soames sajen javladuvvá: Giehttjit biejve Jubmel gájkka bargostis vuojŋadij.</verse>
        <verse number="5" Valla dánna javllá: E goassak muv vuojŋastibmáj besa.</verse>
        <verse number="6" Jáhtto le ájn; soabmása suv vuojŋastibmáj bessi. Gejda ávvosáhka vuostatjin sárnneduváj ettjin gullogahtesvuoda diehti vuojŋastibmáj besa.</verse>
        <verse number="7" Dan diehti Jubmel vas ådå biejvev mierredij, gå guhkes ájgev maŋŋela Davida baktu hoallá: Uddni, jus suv jienav gullabihtit, de allit vájmojdihtte garrastuhte.</verse>
        <verse number="8" Jus Josua luluj sijáv vuojŋastibmáj doalvvot, de Jubmel ij lulu ietjá biejve birra hållat.</verse>
        <verse number="9" Jubmela álmmugin le nappu ájn sábbátbiejvve vuorddagin.</verse>
        <verse number="10" Guhti Jubmela vuojŋastibmáj bässá, bargostis vuojŋat nåv gåktu Jubmel aj bargostis vuojŋadij.</verse>
        <verse number="11" Viggup dal dan vuojŋastibmáj bessat vaj aktak ij dakkir gullogahtesvuoda diehti lulu gahttjat.</verse>
        <verse number="12" Jubmela báhko le ielle ja fábmogis, guovteájvuk svierdes basstelabbo. Tjuohppal tjiegŋalit dasik luoddi sielov ja vuojŋŋanisáv, adámav ja dávtijt, ja vájmo ájádusájt ja ájggomusájt bihkusin dahká.</verse>
        <verse number="13" Jubmela tjalmij åvdån aktak sjivnnjádus ij le tjiehkusin, gájkka le rihttsot ja bihkusin suv tjalmijda ja sunji vierttip lågov dahkat.</verse>
        <section title="Jesus stuorámus alemushärrá" 
          <verse number="14" Gå miján dal le stuorra alemushärrá, guhti le almij tjadá badjánam, Jesus, Jubmela Bárnne, de dåbdåstusás nannusit anedup!</verse>
          <verse number="15" Miján ij le alemushärrá guhti mijá sjiebtjesvuodajt ij dåbdå, ájnat juohkkaláhkáj le gähttjaluvvam degu mij, valla suttodibmen.</verse>
          <verse number="16" Låjdåstup de jálot ármo tråvnå åvddåj, vaj ármmogisvuodav ja ármov oadtjop dalloj gå viehkev dárbahip.</verse>
        </section>
      </chapter>
      <chapter title="5. kap." 
        <verse number="1" Juohkka alemushärrá almatjij gaskan válljiduvvá, Jubmela åvdån almatjijt åvdåstittjat ja sijá suttoj åvdås värrovattáldagájt buvtátjit.</verse>
        <verse number="2" Gå iesj le sjiebtjesvuoda vuolláj biejaduvvam de le aj sjäbttjásijda ja tjádjániddjijda libbogis,</verse>
        <verse number="3" dan diehti viertti suttoj åvdås värrodit, ij dåssjå álmmuga, ájnat ietjas suttoj åvdås aj.</verse>
        <verse number="4" Aktak ij iesj dáv árvov allasis válde, ájnat Jubmel suv gåhttju nåv gåktu Aronav.</verse>
        <verse number="5" Nåv ij Kristus ga ietjas alemushärrán bieja, ájnat dav dagáj guhti javlaj: Dån le muv bárnne, uddni lev duv riegádahttám.</verse>
        <verse number="6" Ietjá sajen aj javllá: Dån le ihkeven ájggáj härrá Melkisedeka láhkáj.</verse>
        <verse number="7" Gå Jesus lij ednamin viessomin, de tjuorvvasij ja gadnjalij råhkådaláj viehkev sujsta gänna lij fábmo suv jábmemis gádjot, ja suv råhkålvisá gullujin dajna gå Jubmela sidoda vuolláj vuollánij.</verse>
        <verse number="8" Vájku bárnne lij, de vierttij gullogisvuodav gierddama baktu oahppat,</verse>
        <verse number="9" ja gå ållåsin sjattaj, de ihkeven lånåstussan sjattaj gájkajda, sunji gullogisá,</verse>
        <verse number="10" ja de Jubmelis gåhtjoduváj alemushärrán Melkisedeka láhkáj.</verse>
        <section title="Allit fámoduvá" 
          <verse number="11" Dán birra le enas hållat, valla gierddá de didjij tjielggit dajna gå lihpit gulldalimes njåhtsum.</verse>
          <verse number="12" Beras juo ådno lulujda åhpadiddje, valla dárbahihpit ienni Jubmela bágo vuostasj vuodov oahppat. Mielkev dárbahatjájda ienni gå almma biebmov.</verse>
          <verse number="13" Ja guhti mielkes viessu le njuorak ja máhtodibme rievtesferdukvuoda åhpadusáv buojkkát.</verse>
          <verse number="14" Valla almma biebbmo le ållessjattugijda gej miella le hárjjánam buorev bahás tjuolldet.</verse>
        </section>
      </chapter>
      <chapter title="6. kap." 
        <verse number="1" Guodup dan diehti álggoåhpav Kristusa birra ja gähttjalup jåvsådit dasi mij ållessjattugijda gullu. Ep juo biejaduvvam vuodov máhte ådåsis biedjat ja álgget buorádusájn jábma bargojs ja jáhkujn Jubmelij,</verse>
        <verse number="2" gástadusá ja giedajbiedjama åhpajn, jábbmegij tjuodtjelime ja ihkeven duobmo birra.</verse>
        <verse number="3" Ep, suovvis Jubmel mijáv åvddålij guovlluj mannat.</verse>
        <verse number="4" Gahttjam almatja, vájku akti tjuovggiduvvam li, almevattáldagáv muossádam, ájlis Vuojŋŋanisás oasev oadtjum,</verse>
        <verse number="5" Jubmela buorre bágov ja boahtte värálda fámojt muossádam,</verse>
        <verse number="6" sijáv ij máhte vas buorádussaj doalvvot, dajna gå Jubmela Bárnev nuppádis ruossinávlliji ja bilkkedi.</verse>
        <verse number="7" Bälldo mij valjev rásjos oadtju ja dav njammá, vaddá bälldonähkkáj sjattojt ja buorissjivnnjádusáv Jubmelis oadtju.</verse>
        <verse number="8" Valla jus tjiesskislánjátjijt ja tistelijt sjaddat, de ij masik dåhkki ja garrodibme le lahka, ja vijmak boaldeduvvá.</verse>
        <verse number="9" Valla náv hålav didjij, muv gärrásijda, gå gullat dijá vidjura li buore ja gádjusime lahka lihpit.</verse>
        <verse number="10" Jubmel ham ij le rievtugahtes, ij sån hälbbada dijá bargojt ij ga gieresvuodav, mav suv nammaj lihpit vuosedam, gå suv ájllisijt dievnastijda ja ájn dievnastihpit.</verse>
        <verse number="11" Sidáv juohkkahattjav dijás dajnak duodalasjvuodajn doajvo ållånibmáj rahtjat.</verse>
        <verse number="12" Allit häso, ájnat lehkit sijá lágátjin gudi jáhko ja gierddisvuoda baktu Jubmela jáhtojt árbbiji.</verse>
        <section title="Jubmela jáhtto ja Jubmela vuornes" 
          <verse number="13" Gå Jubmel Abrahamaj jáhtov vattij, de ietjas namá baktu vuornnáv dagáj, dajna gå sujsta ij lim aktak stuoráp, gen baktu luluj vuornnáv dahkat.</verse>
          <verse number="14" Sån javlaj: Duodaj, duv buorissjivnnjedav ja duv máddo lassán.</verse>
          <verse number="15" Abraham gierddisvuodajn vuordij ja oattjoj dav mij sunji loabeduváj.</verse>
          <verse number="16" Almatja vuornnáv dahki soabmása baktu, guhti ietjastis le stuoráp; vuornnájn ássjev nanniji, ja dajna vuogijn sjávvunahtti gájkka vuosstálasstijt.</verse>
          <verse number="17" Gå Jubmel jáhto árbulattjajda sidáj vuosedit man nanos suv ájggomus lij, de vuornnáv dagáj.</verse>
          <verse number="18" Suv ájggom lij guovte ieredik jáhtos baktu vuosedit Jubmel ij buvte gielestit, ájnat mijáv duodas alot, gudi doajvvuj báhtarip, mij le mijá åvdån.</verse>
          <verse number="19" Dát doajvvo le mijá sielo áŋker. Nanos le ja visses ja åvddåloavddaga sissŋelij ålet,</verse>
          <verse number="20" dåhku gåsi Jesus, mijá åvddåmanne, manáj gå alemushärrán sjattaj ihkeven ájggáj Melkisedeka láhkáj.</verse>
        </section>
      </chapter>
      <chapter title="7. kap." 
        <section title="Melkisedek, alemushärrá" 
          <verse number="1" Melkisedek lij Salema gånågis ja Jubmela, gájkin Alemusá, härrá. Abrahama máhtsadijn, dan maŋŋel gå gånågisájt lij vuojttám, de Melkisedek suv duostoj ja buorissjivnnjedij.</verse>
          <verse number="2" Abraham sunji värojt vattij, lågådisáv gájkka vuojtos. Melkisedeka namma åvdemusát merkaj ”rievtesferdukvuoda gånågis”, ja de Salema gånågis, mij le ”ráfe gånågis”.</verse>
          <verse number="3" Sujna ij le áhttje jalik ieddne jalik máddolåhko. Suv iellembiejvijn ij le álggo, ij ga giehtje. Jubmela Bárne muoduk le: härrán agev bissu.</verse>
          <verse number="4" Ájádallit man stuorre! Sån gesi máttaráhttje Abraham buoremus doarrovuojtov lågådissan vattij.</verse>
          <verse number="5" Gudi Levi gierragijs härrán sjaddi, galggi lága milta lågådisáv álmmugis tjoahkkit, guojmijstisá aj, vájku sij aj Abrahama máttos lidjin.</verse>
          <verse number="6" Valla Melkisedek, guhti ij lim sijá máttos, oattjoj Abrahamas lågådisáv ja suv buorissjivnnjedij, vájku Abraham Jubmela jáhtojt lij oadtjum.</verse>
          <verse number="7" Tjielgas, buorissjivnnjediddjen le alep árvvo sujsta, guhti buorissjivnnjeduvvá.</verse>
          <verse number="8" Nuppet bieles jábbmelasj almatja lågådisáv oadtju, valla nuppet bieles sujsta oadtju, gev vihtanassti iellemin.</verse>
          <verse number="9" Ja hárestis Levi, guhti lågådisáv oadtju, iesj aj Abrahama baktu lågådisáv vattij.</verse>
          <verse number="10" Vájku ij lim ájn riegádam, de lij gåjt máttaráhtjes Abrahama baktu maŋen dalloj gå Melkisedek suv duostoj.</verse>
          <verse number="11" Jus levihtaj härráámmádijn máhttelis luluj ållesvuodav oadtjot - man vuodo nali álmmuga láhka lij biejaduvvam - man diehti lij de ietjá härráj dárbbo boahtet, guhti lij Melkisedeka ja ij Arona lágásj?</verse>
          <verse number="12" Jus härráámmát ietjájduvvá de láhka aj viertti ietjájduvvat.</verse>
          <verse number="13" Gen birra dát javladuvvá ietjá mátto gierragijda gullu, gejs aktak ij le goassak álltárdievnastusáv dahkam.</verse>
          <verse number="14" Gájka ham diehti mijá Härráv Juda máttos, ja Moses ij le dán mátto härrájs majdik moalgedam.</verse>
          <verse number="15" Ájn tjielggasabbon sjaddá gå ietjálágásj härrá tjuodtjel, Melkisedeka lágásj,</verse>
          <verse number="16" guhti härrán sjattaj, ij lága baktu mij sierra máddolågov rávkká, ájnat nåhkåmahtes iellema fámo baktu.</verse>
          <verse number="17" Suv birra duodastuvvá: Dån le härrá ihkeven ájggáj, Melkisedeka láhkáj.</verse>
          <verse number="18" Åvdep märrádus de dåssjen dagáduvvá, gå lij slájvve ja ávkedibme -</verse>
          <verse number="19" láhka ham avtak ij le ållåsin dahkam - dan sadjáj midjij buorep vatteduvvá, doajvvo mij mijáv Jubmela lagábuj doalvvu.</verse>
          <verse number="20" Duodden dasi Jubmela vuornes. Då iehtjáda vuornná dagi härrán sjaddi,</verse>
          <verse number="21" valla Jesus vuornnás härrán biejaduváj, sujsta guhti javllá: Härrá le vuornnáv dahkam mav ij doaje: Dån le härrá ihkeven ájggáj.</verse>
          <verse number="22" Dassta dádjadip lihtov ájnnasabbon, man nannijiddje Jesus le.</verse>
          <verse number="23" Dåj ietjá härráj låhko le maŋenagi lassánam, dajna gå jábmem sijá dievnastusáv boarkkij.</verse>
          <verse number="24" Valla gå Jesus ihkeven ájggáj bissu, de suv härráámmát le nåhkåmahtes.</verse>
          <verse number="25" Dan diehti máhttá ållåsit gájkajt gádjot, gudi suv baktu Jubmela lusi båhti, dajna gå ihkát viessu ja sijá åvdås råhkådallá.</verse>
          <verse number="26" Dakkir alemushärráv dárbahijma, guhti le ájlis, vigedibme, rájnas, suddárijs tjuoldeduvvam ja almij badjel bajeduvvam.</verse>
          <verse number="27" Sån ij ietjá alemushärráj láhkáj fert biejve dárbaha värrodit, vuostak ietjas ja de álmmuga suttoj åvdås. Dav le akti ållåsit dahkam gå ietjas värrodij.</verse>
          <verse number="28" Láhka biedjá alemushärrán dakkir almatjijt, gudi li sjäbttjása, valla vuornes, mij lága sadjáj dagáduváj le alemushärrán biedjam Bárnev, guhti ihkeven ájggáj le ållesvuohtaj jåvsådam.</verse>
        </section>
      </chapter>
      <chapter title="8. kap." 
        <section title="Ådå lihto alemushärrá" 
          <verse number="1" Ájnnasamos muv vuojnos le: Miján le alemus härrá, guhti almen le Allavuoda tråvnå oalges bielen</verse>
          <verse number="2" ájlisvieson dievnastime, duohta lihttogoaden, mij le Härrás ja ij almatjijs tsieggiduvvam.</verse>
          <verse number="3" Alemushärrá le dievnastiddjen biejaduvvam värrovattáldagájt buvtátjit, ja dan diehti mijá alemushärrá aj juojddá viertti värron buktet.</verse>
          <verse number="4" Jus luluj dán ednamin de ij lulu ga härrán, dajna gå iehtjáda li gudi lága milta vattáldagájt bukti.</verse>
          <verse number="5" Sijá dievnastibme le dåssjå almmelasj åmij gåvvå ja suojvvanis, nåv gåk Jubmel Mosesij javlaj, gå Moses lihttogoadev lij tsieggitjit: Gehtja vaj gájkka dagá åvddågåvå milta mav váren vuojnni.</verse>
          <verse number="6" Valla dálla le Kristus åbbånagi alep härráámmádav oadtjum, dajna gå le buorep lihto gasskaålmåj, dakkir lihto mij le nanos jáhtoj nali vuododuvvam.</verse>
          <verse number="7" Jus vuostasj lihtto luluj lájtodibmen de ådå lihtos ij dárbbo lulu.</verse>
          <verse number="8" Jubmel dal álmmugis gájgot: Gähttjit, biejve båhti, javllá Härrá, gå ådå lihtov Israela viesujn ja Juda viesujn dagáv,</verse>
          <verse number="9" iv dakkir lihtov mav sijá ájttegij dahkiv, dalloj gå sijáv giedas válldiv ja Egyptas vuolgadiv. Ettjin vuojn muv lihtov anoda, ittjiv ga mån sijáv lágeda, javllá Härrá.</verse>
          <verse number="10" Dát le lihtto mav daj biejvij maŋŋela Israela viesujn dagáv, javllá Härrá: Sijá mielajda lágajdam biejav ja sijá vájmojda tjáláv. Mån sijá Jubmelin, ja sij muv álmmugin.</verse>
          <verse number="11" Aktak ij dasti dárbaha viesátguojmes, ij ga vieljas dáj bágoj åhpadit: Dåbdijda Härráj; Gájka unnemusás gitta stuorámussaj muv dåbddisá.</verse>
          <verse number="12" Sijá vierrevuodav ándagis luojtáv, sijá suttojt iv dasti mujte.</verse>
          <verse number="13" Ådå lihto birra håla åvdep lihtov oabmen dagáj. Ja mij åbmu, ruvva nåhkå.</verse>
        </section>
      </chapter>
      <chapter title="9. kap." 
        <section title="Dievnastibme ednama ájlisvieson" 
          <verse number="1" Åvdep lihton lidjin vuojn sierra jubmeldievno njuolgadusá ja aj ednama ájlisviesso.</verse>
          <verse number="2" Goahte gárveduváj åvddålanjájn, gåhtjoduvvam ájllisin, gånnå gintaljuolgge, bievdde ja gehtjadimlájbe lidjin</verse>
          <verse number="3" Nuppe åvddåloavddaga duogen lij ladnja, mij gájkin ájllisabmusin gåhtjoduváj.</verse>
          <verse number="4" Danna lij gålle suovasálltár ja lihto árkka gålleskådijn. Árka sinna lij gållelihtte mánnás dievva, Arona soabbe, masi urbe lidjin luorkijdam, ja lihto dáblo.</verse>
          <verse number="5" Árka badjelin lidjin herlukvuoda keruba, ma såbadussajev suojvvanasstin. Valla dájt ássjijt ij dárbaha nåv snivva tjielggit.</verse>
          <verse number="6" Nåv lidjin gájkka gárvedam. Jubmeldievnon härrá agev goade åvddåladnjaj tjágŋi.</verse>
          <verse number="7" Nuppe ladnjaj alemushärrá dåssjå akti jahkáj manná, gå ietjas ja álmmuga ájggomahtes mättojs agev málev värrot.</verse>
          <verse number="8" Dajna de ájlis Vuojŋŋanis vuoset gäjnov ájlisviessuj dahppot, guhkev åvddåladnja ájn bissu.</verse>
          <verse number="9" Dát gåvvi dálásj ájgev: Värrovattáldagájt bukti vájku e ållåsin máhte dahkat suv, guhti Jubmelav dievnas jalik suv oamedåbdov.</verse>
          <verse number="10" Biebmo, juhkusa ja gájkka basádime li dåssjå ålgoldis vidjura, ma bissu dasik buorep njuolgadusá båhti.</verse>
        </section>
        <section title="Dievnastibme almmelasj ájlisvieson" 
          <verse number="11" Valla Kristus le dal boahtte buore alemushärrán låjdåstam. Sån le stuoráp ja ållåsap goadev vássám, mij ittjij almatja giedas dagáduvá, ij ga dán väráldij gullu.</verse>
          <verse number="12" Ietjas varájn, ij hábrráj jalik gálbij málijn, le ihkeven lånåstusáv midjij vuojttám, gå ájlisviessuj tjáŋaj.</verse>
          <verse number="13" Jus dal hábrráj ja vuovsáj málle ja gujgoj guná báddumijda rissjaluvvam, sijáv ájlistuhtti vaj rubmahis rájnnani,</verse>
          <verse number="14" ij gus de Kristusa varra mijá oamedåbdojt ájn buorebut jábma dagojs rájnni, vaj ielle Jubmelav dievnastip? Kristus ham ihkeven Vuojŋŋanisá baktu le ietjas vigedis värron Jubmelij vaddám.</verse>
          <verse number="15" Dan diehti le Kristus ådå lihto gasskaålmåj, vaj gåhtjoduvvama jáhttem ihkeven árbev oadtju, gå jábmemijnes lånestij sijáv åvdep lihto mieddemijs.</verse>
          <verse number="16" Jus testamentan galggá fábmo, de viertti duodastuvvat dan dahkke le jábmám.</verse>
          <verse number="17" Testamennta le esski jábmema maŋŋela fábmogis, ij le fámon guhkev dan dahkke viessu.</verse>
          <verse number="18" Dajna de ittjij ga åvdep lihtto mále dagi máhte ásaduvvat.</verse>
          <verse number="19" Gå Moses lij gájkka lága budájt álmmugij låhkåm, de váldij gálbij ja hábrráj málev aktan tjátjijn ja ruoppsis hulloj ja isopajn ja lága girje ja åbbå álmmuga nali dajt rissjalij</verse>
          <verse number="20" ja javlaj: Dát le lihto málle, mav Jubmel didjij vaddá.</verse>
          <verse number="21" Málev rissjalij goade nali ja gájkka åmij nali, majt jubmeldievnon adnin.</verse>
          <verse number="22" Lága milta ham vargga gájkka máles rájnnán, ja mállegålgådime dagi ij le ándagisluojttem.</verse>
          <verse number="23" Almenåmij gåvå vierttiji dajna vuogijn rájnniduvvat. Valla almenoame ietja buorep värov rávkki.</verse>
          <verse number="24" Kristus ham ittjij tjáŋa ájlisviessuj, mij giedas lij dagáduvvam ja mij lij dåssjå gåvvå almma viesos, ájnat almmáj manáj Jubmela åvddåj mijá ássjij låjdåstittjat.</verse>
          <verse number="25" Ittjij ga ietjas moaddi värroda nåv gåk alemushärrá, guhti juohkka jage ájlisviessuj doalvvu málev, mij ij le ietjas varra.</verse>
          <verse number="26" De ham gierddat luluj moatte gärddáj jábmemav värálda sjivnnjedime rájes. Valla gå ájgge ållånij, de låjdåstij divna suttojt muorrodittjat ietjas värrodattijn.</verse>
          <verse number="27" Gå almatja oasse le jábmet ja dan maŋŋela duobbmiduvvat,</verse>
          <verse number="28" de Kristus aj akti värroduváj ållusij suttojt muorrodittjat ja nuppádis ietjas bigot, ij suttoj diehti, ájnat sijájt gájutjit, gudi li suv vuorddemin.</verse>
        </section>
      </chapter>
      <chapter title="10. kap." 
        <section title="Ålles rájnnanibme" 
          <verse number="1" Láhka dåssjå boahtteájge buorijt midjij suojvvanasstá, ij åmij duohta gåvåv. Dan diehti ij goassak máhte jahkásasj väroj baktu ållåsin sijáv dahkat, gudi dajt bukti.</verse>
          <verse number="2" E gus ietján lulu värrodimes hiejttet? Gudi jubmeldievnov adni lulun juo akti rájnnanam ja e dasti suttojt oamedåbdon lulu dåbddåt.</verse>
          <verse number="3" Valla väroj baktu sutto jahkásasj mujttádussan sjaddi,</verse>
          <verse number="4" dajna gå vuovsáj ja hábrráj málle ij goassak máhte suttojt gádodit.</verse>
          <verse number="5" Dan diehti Kristus javllá gå väráldij låjdås: Värojt ja vattáldagájt ittji sidá, valla rubmahav munji dahki.</verse>
          <verse number="6" Boalldemverruj ja suddoverruj ittji lijkku.</verse>
          <verse number="7" De javlliv: Gehtja Jubmelam, dála boadáv. Nåv gåktu muv birra girjjegoabren tjáleduvvam le - duv sidodav dagátjit.</verse>
          <verse number="8" Vuostak javllá: Värojt ja vattáldagájt, boalldemvärojt ja suddovärojt ittji sidá. Ällim duv miela milta, vájku dajt lága milta buktin.</verse>
          <verse number="9" Maŋŋela javllá: Gehtja, boahtám lev duv sidodav dagátjit. Vuostatjav gádot maŋebuv fábmuj buvtátjit.</verse>
          <verse number="10" Jubmela sidoda milta lip ájlistuvvam gå Jesus Kristusa rumáj akti värroduváj.</verse>
          <verse number="11" Juohkka härrá bäjvvásattjat Jubmelav dievnas ja sämmi värov agev buktá, vájku ij makkirik suttojt muorroda.</verse>
          <verse number="12" Valla Jesus avtav ájnna värov suttoj åvdås buvtij ja ihkát Jubmela oalges bielen tjåhkkåj.</verse>
          <verse number="13" Dåppe dal vuorddá vasjulattjajt suv juolgij duvddan biejaduvvat,</verse>
          <verse number="14" dajna gå avtajn ájnna verujn le ihkeven ájggáj ållåsin dahkam sijáv gudi ájlistuvvi.</verse>
          <verse number="15" Ájlis Vuojŋŋanis aj midjij dav vihtanasstá. Vuostak náv:</verse>
          <verse number="16" Dát le lihtto mav sijájn daj biejvij maŋŋela dagáv, javllá Härrá. Lágajdam sijá vájmojda biejav, ja sijá mielajda tjáláv.</verse>
          <verse number="17" Ja vas: Sijá suttojt ja mieddemijt iv dasti mujte.</verse>
          <verse number="18" Gå sutto li ándagis luojteduvvam, de ij le dasti suddoväros dárbbo.</verse>
        </section>
        <section title="Várrodus ja jaskadus" 
          <verse number="19" Vielja, Jesusa vará baktu de máhttep jálot ájlisviessuj</verse>
          <verse number="20" ådå gäjnov tjágŋat, mav midjij rabáj ja åvddåloavddaga - suv rubmaha - baktu iellemij doalvvu.</verse>
          <verse number="21" Miján le stuorra alemushärrá, gen háldon Jubmela viesso le.</verse>
          <verse number="22" Låjdåstup de Jubmela åvddåj duodalasj vájmujn ja ålles jáhko vissesvuodajn, rájnnidum vájmujn, buorre oamedåbdujn ja rubmahijn mij le rájnna tjátjijn basáduvvam.</verse>
          <verse number="23" Bissup nannusin doajvoma dåbdåstusán, dajna gå sån le åskåldis guhti midjij jáhtojt vattij.</verse>
          <verse number="24" Huksup guhtik guojmáma ja bádtjijup guhtik guojmáma gieresvuohtaj ja buorre dagojda.</verse>
          <verse number="25" Allup iehtjama tjoaggulvisájt guodu, nåv gåk muhtema dahki, ájnat alodup guhtik guojmáma, ja ájn vil ienebut gå vuojnnebihtit biejvev lahkanime.</verse>
          <verse number="26" Jus bihko suddodip maŋŋel gå sádnesvuohtaj lip dåbdijdam, de ij le dasti makkirik såbadusvärro mijá suttoj åvdås,</verse>
          <verse number="27" ájnat sieldes duobbmo ja moare dållå dåssjit sijáv gudi li Jubmelij vuossteháguga.</verse>
          <verse number="28" Guhti Mosesa lágav doadjá viertti váni ármmogisvuoda dagi jábmet, guovte jali gålmå vihtana duodastusá maŋŋel.</verse>
          <verse number="29" Man garrasap hattov dal ánssit sån, guhti Jubmela Bárnev juolgijis vuolláj duolmmu ja lihto varáv álbet, man baktu sån le ájlistuvvam, ja ármo Vuojŋŋanisáv bilkket?</verse>
          <verse number="30" Dåbddåp ham suv guhti javlaj: Haddo munji gullu, ja ájgov mávsedit, ja vas: Härrá álmmugis duobbmi.</verse>
          <verse number="31" Siellde le ielle Jubmela giedajda gahttjat.</verse>
          <verse number="32" Mujttit gåktu åvddål lij gå áttjak lijda tjuovggaj boahtám. Dalloj garra gierddamijt gillajda.</verse>
          <verse number="33" Dij bilkkeduvájda ja doarrádaláduvájda, gähttjamoavddon ulmutjijda dagáduvájda, ja muhttijn oasev guojmijihtte vájvijs váldijda.</verse>
          <verse number="34" Fáŋŋgiduvvamij gierdajda, ja ávujn dibdijda dijás åmijt rievvot, dajna gå diedijda diján li buorep åbmudagá, stuovvásap oame.</verse>
          <verse number="35" Allit ietjada jálosvuodav luojte, dassta stuorra bálkáv oadtjobihtit.</verse>
          <verse number="36" Gierddisvuodav dárbahihpit vaj Jubmela sidodav buktebihtit ållidit ja oadtjot mij didjij le jáhteduvvam,</verse>
          <verse number="37" dajna gå: Ájn oanegis ájgge ja de boahtá guhti galggá boahtet, ja sån ij vibá.</verse>
          <verse number="38" Rievtesferdugam jáhkos baktu oadtju iellet, valla jus báhtar de ij le muv miela milta.</verse>
          <verse number="39" Ep le sijájs gudi báhtari ja håhkkånibmáj manni, ájnat lip sijájs gudi jáhko baktu gádjusi.</verse>
        </section>
      </chapter>
      <chapter title="11. kap." 
        <section title="Jáhko åvddågåvå" 
          <verse number="1" Jáhkko le doajvo vuodo ja vissesvuohta dassta mav ep vuojne.</verse>
          <verse number="2" Jáhkosa diehti ájttega Jubmela vihtanusáv oadtjun.</verse>
          <verse number="3" Jáhko baktu buojkkáp Jubmel bágos fámujn väráldav sjivnnjedij, ja ma li vuojnnusin ettjin sjatta masstak mij vuojnnu.</verse>
          <verse number="4" Jáhkonis Abel Kainis oajváp värov Jubmelij buvtij ja vihtanusáv rievtesferdugin oattjoj. Jubmel iesj suv värov nanodij, ja jáhkos diehti Abel ájn hoallá, vájku gådduj.</verse>
          <verse number="5" Jáhkonis Henok dáppelt viettjaduváj vaj jábmemav ittjij dárbaha vuojnnet. Ettjin suv dasti vuojne, dajna gå Jubmel suv dáppelt váldij. Duodastusáv oattjoj åvddål gå viettjaduváj: sunji lij Jubmel ármov vaddám.</verse>
          <verse number="6" Jáhko dagi aktak ij ármov Jubmelis oattjo. Guhti Jubmelij sihtá lahkanit, viertti jáhkket Jubmel le, ja gudi suv åhtsi Jubmelis bálkáv oadtju.</verse>
          <verse number="7" Jáhkonis jubmelbalulasj Noa árkav tsieggij goahtefuolkes gájutjit, gå bigudisáv dan birra oattjoj, mij ittjij ájn vuojnnu. Dajna de värálda duobbmon sjattaj ja iesj aj oasev oattjoj rievtesferdukvuodas mij jáhkos boahtá.</verse>
          <verse number="8" Jáhkonis Abraham lij gullogis gå gåhtjoduváj. Vuolgij ednamij, mij sunji lij jáhteduvvam, vájku ittjij diede gåsi boahtá.</verse>
          <verse number="9" Jáhkonis årruj jáhttem ednamijda, amás dáfojda, ja goaden åroj aktan Isakijn ja Jakobijn, gudi lijga dahtak jáhtos oasev oadtjum,</verse>
          <verse number="10" Abraham vuojn vuordij stádav nanos vuodujn mav Jubmel iesj lij ájggomusáj milta tsieggim.</verse>
          <verse number="11" Jáhkonis aj oattjoj fámov bárnev sahkkidittjat vájku såj Sarajn juo lijga vuorastuvvam. Åskeldij sunji guhti lij jáhtov vaddám.</verse>
          <verse number="12" Dan diehti dát ájnna ålmåj guhti juo jábmema lahka lij, oattjoj máttov lågodibme degu alme náste ja merragátte sáttojtjalme.</verse>
          <verse number="13" Jáhkonisá gájka sij jámadin åvddål gå oadtjun dav mij lij jáhteduvvam. Lidjin dav dåssjå mälggadis vuojnnám ja buorástahttám, dåbdåstusájnisá guossen ja abmasin ednamin.</verse>
          <verse number="14" Gudi nåv hålli vuosedi ájtteklándav åhtsåmin li.</verse>
          <verse number="15" Ja jus lánnda mav lidjin guodám luluj sijá mielan, de máhttet lulun máhttsat.</verse>
          <verse number="16" Valla buorep lándav, alme ájtteklándav, åhtsålin. Dan diehti Jubmel ij sijás skábmáda, ájnat bessi suv ietjasa Jubmelin gåhttjot, sån ham le sidjij stádav vuododam.</verse>
          <verse number="17" Jáhkonis Abraham Isakav värron buvtij gå gähttjaluváj. Miededij värrodit ájnna bárnes, guhti lij jáhtojt oadtjum,</verse>
          <verse number="18" ja gesi Jubmel lij javllam: Isaka gierraga duv namáv åvddålij doalvvu.</verse>
          <verse number="19" Árvvedij Jubmelin lij fábmo jábbmegijt båvtåtjit. Jábbmegij lussta ham bárnes ruopptot oattjoj, gåvvån javladuvvam.</verse>
          <verse number="20" Jáhkonis Isak Jakobav ja Esauav aj boahtte ájgijda buorissjivnnjedij.</verse>
          <verse number="21" Jáhkonis buorissjivnnjedij Jakob jábmemis åvdån Josefa bárnijs goappátjijt ja soabbe duvddan Jubmelij råhkådaláj.</verse>
          <verse number="22" Jáhkonis Josef jábmemlátjon Israela mánáj vuolggema birra hålaj ja mierredij majt suv dávtij dahkat.</verse>
          <verse number="23" Jáhkoniska Mosesa äjgáda tjiegadijga njuorak mánáska gålmmå máno, dajna gå vuojnijga mánáv fávrron, ejga vil gånågisá gåhttjomis balá.</verse>
          <verse number="24" Jáhkonis ållessjattuk Moses vuornoj farao niejda bárnnen gåhtjoduvvamis.</verse>
          <verse number="25" Jubmela álmmugijn sidáj gierddat ienni gå oanegis ájgev suddárij siegen ávvudallat.</verse>
          <verse number="26" Álbedimev Kristusa diehti anij stuoráp boanndudahkan gå Egypta dávverijt, dajna gå jáhttem bálkáv vuordij.</verse>
          <verse number="27" Jáhkonis Egyptas vuolgij, ittjij ga gånågisá moares balá. Bisoj nannusin degu vuojnnemin Suv guhti ij vuojnnu.</verse>
          <verse number="28" Jáhkonis baktu bässásjbasev ásadij ja málev sihkodij, vaj vuostasjriegádiddjij dåssjididdje ij lulu sijájt duohtadit.</verse>
          <verse number="29" Jáhkonis Israela álmmuk vájaldij Ruoppsismerav degu gåjkke gáttev luluj mannamin, valla dalloj gå egyptaga dav aj gähttjalin de håhkkånin.</verse>
          <verse number="30" Jáhko baktu Jeriko muvra gahttjin gå gietjav biejve daj birra lidjin vádtsám.</verse>
          <verse number="31" Jáhkonis skieges nissun Rakav besaj jáhkodimij siegen gåddumis, dajna gå ráfijn lij váksjudiddjijt duosstum.</verse>
          <verse number="32" Ja mav de vil javllat? Ájgge le ilá oadne Gideona, Baraka, Simsona ja Jefta, Davida ja Samuela ja profehtaj birra subtsastit.</verse>
          <verse number="33" Jáhkonisá sij gånågisrijkajt vuojttin, rievtesferdukvuoda dagojt dahkin ja vuojnnet bessin jáhtojt ålliduvvat. Lädjána njálmev máhttin buodot,</verse>
          <verse number="34" moare dålåjt jáddadit ja svierde ájvos bessat. Sjäbttjása lidjin valla gievrrun, doaron fámov oadtjun ja amás doarrofuovajt báhtaribmáj oagodin.</verse>
          <verse number="35" Nissuna oadtjun jábbmegijdesa tjuodjela ruopptot. Iehtjáda jábmema rádjáj vájveduvvin, gå ettjin sidá gádjusit dajna gå buorep tjuodtjelibmáj hálijdin ållet.</verse>
          <verse number="36" Muhtema vat oadtjun bilkkedimev ja ruosskimav gierddat, tjabu tjadnasijt ja fáŋŋgavuodav.</verse>
          <verse number="37" Gierggiduvvin, guovddat jaláduvvin ja svärddáj gåddujin. Sávtsa- ja gájtsanáhkkegárvoj vádtsin, vánev gierddin, doarrádaláduvvin ja illastuvvin.</verse>
          <verse number="38" Värált ittjij sijáv ánssida. Sijá årromsaje lidjin åjdåmájan, várijn, báktegålojn ja ednamrájgijn.</verse>
          <verse number="39" Ittjij aktak sijás, gudi jáhko baktu Jubmela vihtanusáv oadtjun, vuojne jáhto ållidimev.</verse>
          <verse number="40" Jubmel le midjij buorebuv mierredam. Dan diehti de ållesvuohtaj esski mijá siegen bessi.</verse>
        </section>
      </chapter>
      <chapter title="12. kap." 
        <section title="Vágodus sávrrudahkaj" 
          <verse number="1" Gå dal mijá birra le vihtanasstijs nåv ålos de luojttup mij aj gájkka mij däddá ja suttov mij midjij le njåmmum, ja viehkup gierddisvuodajn dan oajbbomin mij le mijá åvddåj biejaduvvam.</verse>
          <verse number="2" Gähttjup jáhko vuododiddjáj ja ållididdjáj, Jesusij, guhti boahtte ávo diehti ruossav gierdaj, ittjij ga álbedimes berusta. Dálla dal Jubmela tråvnå oalges bielen tjåhkkåj.</verse>
          <verse number="3" Mujttit suv guhti dakkir vasjev suddárijs gierdaj vaj ehpit vájba ja dårvov bieste.</verse>
          <verse number="4" Sutto vuosstáj oajbodijn ehpit le ájn vará rádjáj gierddam.</verse>
          <verse number="5" Ja lihpit vajálduhttám vágodusáv mav didjij bárnnen hoallá: Bárnnam, ale Härrá nuktalusáv dåssjen ane, ja ale häso gå duv haddut,</verse>
          <verse number="6" dajna gå Härrá nuktal gev ähttsá, ja ruosski juohkkahattjav gev bárnnen válldá.</verse>
          <verse number="7" Gierddamusá li didjij bagádussan. Jubmel dijájn degu bárnijnis dahká. Guhti le bárnne gev áhttjes ij nuktala?</verse>
          <verse number="8" Gå nuktaluvvabihtit degu gájkka iehtjáda de lihpit máná. Gudi e nuktaluvá älle oalle ájnat juolggamáná.</verse>
          <verse number="9" Mijá áhtje mijáv nuktalin, ja mij guddnedijma sijáv. Ep gus de vil ienebut lulu vuojŋŋánisáj áhttjáj vuollegattja vaj viessop?</verse>
          <verse number="10" Mijá áhtje vuojn mijáv dåssjå oanegis ájgev ietjasa vuojnoj milta nuktalin, valla Jubmel dav mijá buorren dahká, vaj lulujma oasálattjan suv ájlisvuohtaj sjaddat.</verse>
          <verse number="11" Dan båttå gå almasj nuktaluvvá, de nuktalus vuojnnet ienep surgov gå ávov buktá, valla vijmak gåjt ráfev ja rievtesferdukvuodav vaddá sunji guhti dan baktu le bagáduvvam.</verse>
          <verse number="12" Gievrrodihtit dan diehti ietjada vájbbe giedajt ja gasjkos buolvajt.</verse>
          <verse number="13" Njuolggijihtit juolgijda bálggájt, vaj skiermmá juolgge ij lulu ässjkaluvvat ájnat varrásin sjaddat.</verse>
        </section>
        <section title="Gåhttjom sávrrudahkaj" 
          <verse number="14" Åhtsit ráfev gájkaj ja ájlisvuodav man dagi aktak ij Härráv vuojne.</verse>
          <verse number="15" Gáhttijihtit vaj aktak ij Jubmela ármos gahtja ja vaj bihtja ruohtsas ij lulu vuohtjet ja moaddásijt biejsstet.</verse>
          <verse number="16" Gähttjit vaj aktak ij vieso skiegesvuodan jali jubmelahtesvuodan nåv gåktu Esau, guhti avta mállása åvdås vuostasjriegádiddje riektás vuobdij.</verse>
          <verse number="17" Diehtebihtit ham; maŋŋela gå buorissjivnnjádusáv sidáj de ittjij oattjo, vájku gadnjalij ánodij. Ittjij dasti besa buorádusáv dahkat.</verse>
          <verse number="18" Ehpit le várráj boahtám, mav giedaj buktá duohttat, várráj sjnjibttjo dålåjn. Ehpit le boahtám murkkuj, sjievnnjedij ja bieggavirruj,</verse>
          <verse number="19" basuvna tjuodjamijda, jalik jiednaj mij hålaj dan láhkáj, vaj gulle vájnnodin dassta bessat.</verse>
          <verse number="20" Ettjin vuojn gåhttjomav gierda: Tjabu judos mij várev duohttá galggá gierggiduvvat.</verse>
          <verse number="21" Alvvusav vuojnnin ja Moses de javlaj: Balos skielbestav.</verse>
          <verse number="22" Valla lihpit Siona várráj boahtám ja ielle Jubmela stádaj, almmelasj Jerusalemij ja lågodis ieŋŋgilij lusi,</verse>
          <verse number="23" ávvudalle fuovvaj ja vuostasjriegádiddjij tjoaggulvissaj, gej namá li almen tjáleduvvam. Lihpit duobmára åvddåj boahtám guhti le gájkáj Jubmel, ja rievtesferdugij vuojŋŋanisáj lusi gudi li ållåsin sjaddam,</verse>
          <verse number="24" ja Jesusa lusi, ådå lihto gasskaålmmå åvddåj, ja varraj mij rájnni ja Abela varás buorebut hoallá.</verse>
          <verse number="25" Allit hilgoda suv guhti sárnnu. Jus ettjin máhte báhtarit, sij gudi suv hilgodin, gå ednamin sárnoj, gåktus de mij máhttep báhtarit jus jårgijdip sujsta guhti almes hoallá.</verse>
          <verse number="26" Dalloj suv jiedna ednamav doargestahtij; valla jáhttám le dal: Ájn vil akti doargestahtáv, iv dåssjå ednamav, ájnat almev aj.</verse>
          <verse number="27" Bágo ájn vil akti vuosedi, mij doarges le sjivnnjeduvvam ja galggá gáhtot vaj dat mij ij doargesta luluj bissot.</verse>
          <verse number="28" Oadtjop rijkav mij ij doargesta. Lehkup dan diehti gijtulattjan ja dievnastup Jubmelav sidodis milta, guddnedimijn ja jubmelbalulasjvuodajn,</verse>
          <verse number="29" dajna gå mijá Jubmel le dåssjididdje dållå.</verse>
        </section>
      </chapter>
      <chapter title="13. kap." 
        <section title="Värro Jubmela sidoda milta" 
          <verse number="1" Bissut vieljatjij gieresvuodan.</verse>
          <verse number="2" Mujttit guossijdihtte vehtsat, dajna gå soajttám lihpit ieŋŋgilijt váni diedek guossodit.</verse>
          <verse number="3" Mujttit fáŋgajt degu dijá fáŋŋgaguojme lulun. Mujttit vájveduvvamijt, degu dijá ietjada rubmaha lulun.</verse>
          <verse number="4" Anedihtit gállasjvuodav guddnen ja gállasjlátjov bádek, dajna gå Jubmel sijáv duobbmi gudi gállasjvuodav dådji jali huorrudagán viessu.</verse>
          <verse number="5" Allit biednigij diehti vieso ja duhtit dasi mij diján le. Jubmel iesj le javllam: Iv goassak duv hiejte, iv ga goassak duv guode.</verse>
          <verse number="6" Dan diehti máhttep jálot javllat: Härrá le muv viehkediddje, ij le munji dárbbo ballat. Majt almasj máhttá munji dahkat?</verse>
          <verse number="7" Mujttit ietjada oajvemusájt, gudi li Jubmela bágov didjij sárnnedam. Ájádallit sijá viessoma nåhkåmav ja tjuovvut sijá jáhto åvddågåvåv.</verse>
          <verse number="8" Jesus Kristus le dahtak uddni, iektu ja ihkeven ájggáj.</verse>
          <verse number="9" Allit tjuovvola juohkkalágásj ådå åhpajt. Mijá vájmo ármos nanniduvvi, e biebbmodábijs, majs aktak ij le ávkev oadtjum.</verse>
          <verse number="10" Miján le värroálltár ja dassta e oattjo bårråt gudi lihttogoaden dievnasti.</verse>
          <verse number="11" Gå alemushärrá värrojuhtusij málev ájlisviessuj suddovärron buvtij, de daj gåroda ålggolin sjaljon boaldeduvvin.</verse>
          <verse number="12" Nåv aj Jesus stáda uvsa ålggolin vájvástuváj, ietjas varájn álmmugav ájlistuhtátjit.</verse>
          <verse number="13" Mannup dan diehti ålgus suv lusi, sjaljo ålggolij, ja gierddup álbeduvvamav sujna aktan.</verse>
          <verse number="14" Ij le ham miján dáppe ednamin stáda mij bissu ájnat vuorddep dav mij le boahtemin.</verse>
          <verse number="15" Buktup de agev suv baktu hieveduslávllagijt Jubmela åvddåj värron, baksimij sjattojt ma suv namáv hievedi.</verse>
          <verse number="16" Valla allit vajálduhte buorev dahkamis ja åmijdihtte nuppij juogadimes, dajna gå dakkir väro li Jubmela miela milta.</verse>
          <verse number="17" Lehkut gullogissan ietjada oajvemusájda ja jegadihtit sijáv, sij ham dijá sielojt gåhtsi, dajna gå lågov akti li dagátjit. Dahkit bargosa ávvon, allit noadev dassta dagá, dajna gå didjij ij lulu vuorbben.</verse>
          <verse number="18" Råhkådallit mijá åvdås. Miján le buorre oamedåbddo ja viggap juohkka hárráj duolla barggat.</verse>
          <verse number="19" Råhkådallit vil muv åvdås, vaj ruvábut luluv ruopptot dijá lusi jåvsådit.</verse>
          <verse number="20" Ráfe Jubmel, guhti ihkeven lihto värrovará baktu le sávtsaj stuorra räjnnuhiddjev tjuottjeldahttám, mijá härráv Jesusav,</verse>
          <verse number="21" gievrrodus dijáv gájkka buorre bargon vaj suv sidoda milta viessobihtit. Ålliduvvus miján Jesus Kristusa baktu suv sidot. Sunji lehkus guddne ihkeven ájggáj! Amen.</verse>
        </section>
        <section title="Hiejttembágo" 
          <verse number="22" Vielja, vájnnodav dijáv muv vágodusájt buorre mielajn duosstot, oanegisláhkáj ham didjij lev tjállám.</verse>
          <verse number="23" Timoteosviellja le luojteduvvam ja vallak diehki boahtá, de båhtin dijáv guossidittjat.</verse>
          <verse number="24" Sárnnut varrudagájt dijá oajvemusájda ja gájkka ájllisijda. Italia vielja aj varrudagájt didjij sárnnu.</verse>
          <verse number="25" Ármmo lehkus dijájn gájkajn.</verse>
        </section>
      </chapter>
    </book>
    <book title="Jakoba girjje" 
      <chapter title="1. kap." 
        <section title="Varrudagá" 
          <verse number="1" Varrudagá Jakobis, Jubmela ja härráJesusKristusa dievnáris, lågenanguovte hájedum mádduj.</verse>
        </section>
        <section title="Jáhkko ja gähttjalime" 
          <verse number="2" Vielja, ávvudallit, gå moattelágásj gähttjalibmáj boadádallabihtit.</verse>
          <verse number="3" Diehtebihtit ham jus jáhkkuda gähttjalimev gierddá, de gähttjalibme gierddisvuodav vaddá.</verse>
          <verse number="4" Valla gierddisvuohta bihkusis ålles dagojs vaj ållåsin sjaddabihtit, váni vige dagi.</verse>
          <verse number="5" Jus gännánik dijás le vijssudagás vádne de råhkådallis Jubmelij, guhti gájkajda nåvtik gájgodik vaddá, ja sunji de vatteduvvá majt ádnu.</verse>
          <verse number="6" Valla råhkådallis jáhkon guoktástallama dagi. Guhti guoktástallá le mera báro lágásj, mij biekkas vierrá ja virddu. 7/8 Dakkir almasj, guoktástalle ja ietjas dahkamuhájn juorruliddje, allis Härrás majdik vuorde.</verse>
          <verse number="9" Mihástallis uhtses viellja ietjas alloma diehti,</verse>
          <verse number="10" ja boanndá uhtsesvuodas diehti. Sån degu giedjek rásij sinna buollná.</verse>
          <verse number="11" Biejvve báhkajnis badján ja rásijt boalldá, giedjega gahttji ja tjábbudahka dåssjån. Dan láhkáj aj boanndá gájkka rahtjamusájnis buollná.</verse>
          <verse number="12" Sálugin guhti gierddá gähttjaluvádijn. Gähttjaluvvamis bessam de oattjosj ihkeven iellema vuojtokråvnåv, mav Jubmel sidjij jáhtij gudi suv iehttsi.</verse>
          <verse number="13" Allus aktak gähttjaluvádijn javllu Jubmelis gähttjaluvvá. Jubmel iesj ij bahás gähttjaluvá, ja ij avtak gähttjala.</verse>
          <verse number="14" Guhti gähttjaluvvá ietjas hálojs agev gässu ja snårru.</verse>
          <verse number="15" Ja gå hállo iesselissan sjaddá de suttov riegádahttá, ja gå suddo le ålles de jábmemav riegádahttá.</verse>
          <verse number="16" Vielljagärrása, allit tjáddjidalá.</verse>
          <verse number="17" Gájkka buorre ja juohkka ålles vattáldahka baddjet boahtá, almetjuovgaj áhtjes, gen lunna ij mige ietjájduvá, ij ga tjuovgga sjävnnjadij målssusa.</verse>
          <verse number="18" Ietjas sidoda milta le sáddná bágo baktu mijáv iellemij riegádahttám, vaj lulujma suv sjivnnjádusá vuostasj sjatto.</verse>
          <verse number="19" Mujttit dav, muv vielljagärrása.</verse>
        </section>
        <section title="Bágo gulle ja bágo dahkke" 
          <verse number="Lehkus" juohkka almasj háhppelin gulátjit, nuolle hålatjit ja nuolle moarráj,</verse>
          <verse number="20" dajna gå almatja moarre ij dagá dav mij le rievtes Jubmela åvdån.</verse>
          <verse number="21" Guodit dan diehti gájkka bádudagáv ja bahudagáv, ja vuollegisvuodajn duosstut didjij sáddjim bágov mij sielojdihtte gádjot buktá.</verse>
          <verse number="22" Sjaddit bágo dahkken, ehpit dåssjå dan gullen, ietján ietjada biehttebihtit.</verse>
          <verse number="23" Guhti bágov gullá, valla ij dagá mav hoallá, le ålmmå lágásj, guhti spiedjilin muodos gähttjá:</verse>
          <verse number="24" ietjas galla vuojnná, valla manná dassta ja dalága vajálduhttá makkir lij.</verse>
          <verse number="25" Valla sálugin sjaddá dagoj baktu sån guhti le ålles lágav, friddjavuoda lágav, vuojnnám ja danna bissu ja ij vajálduhte majt le gullam, ájnat dan milta dahká.</verse>
          <verse number="26" Guhti ietjas ristagissan adná valla ij njuoktjamav buvte dábmat, ietjas bähttá, suv jubmeldievnno le dåssjåj.</verse>
          <verse number="27" Valla rájnas ja vigedis jubmeldievnastus mijá Jubmela ja Áhtje åvdån le oarbbásij ja árbbátjij guossodibme niedanisá ja ietjas värálda báddumis várjjalit.</verse>
        </section>
      </chapter>
      <chapter title="2. kap." 
        <section title="Boandá ja häjo" 
          <verse number="1" Muv vielja, gudi mijá herluguvvam härráj Jesus Kristusij jáhkkebihtit, allit belulattjan liege!</verse>
          <verse number="2" Ájádallit jus dijá synagogaj ålmåj boahtá, gållesuormmasa tjuvdijn ja vielggis biktasa, ja suv bále aj häjos ålmåj gänna li duolvva biktasa.</verse>
          <verse number="3" Jus dij val härvvás gárvojda gähttjabihtit ja javllabihtit: ”Dála buorre sadje dunji”, valla hedjuj javllabihtit: ”Tjuottjada dåhku”, jali ”Tjåhkkida guolbbáj muv juolggeguorraj”,</verse>
          <verse number="4" ehpit gus de belulattjan vierreduobmojt duobbmi?</verse>
          <verse number="5" Gullit, muv vielljagärrása: ittjij gus Jubmel dán värálda häjojt vállji ja sidjij jáhko boanndudagáv ja árbberiektáv vatte dan rijkkaj mav sidjij jáhtij gudi suv iehttsi?</verse>
          <verse number="6" Daŋgas diehti ebdalussjabihtit häjov. Älle gus jur boandás almatja gudi dijáv duolmmu ja dijáv duobbmoståvlåj åvddåj giessi?</verse>
          <verse number="7" E gus sij álbeda herlugis namáv didjij javladuvvam?</verse>
          <verse number="8" Jus ållidihpit lága oajvvegåhttjomav, mij tjáluga milta le: Galga guojmát iehttset degu ietjat, de duolla dahkabihtit.</verse>
          <verse number="9" Valla jus belulattjan lihpit, de suddodihpit ja lágadoaddjen sjaddabihtit.</verse>
          <verse number="10" Guhti ålles lágav anet valla avtav ájnna budáv doadjá le gájkka doadjám.</verse>
          <verse number="11" Dajna gå guhti le javllam: I gállasjvuodav galga doadjet, le aj javllam: I galga gåddet. Jus gállasjvuodav i doaje, valla gåttå, de lágadoaddje le.</verse>
          <verse number="12" Hållit ja dahkit suv milta guhti friddjavuoda lága baktu duobbmidallá.</verse>
          <verse number="13" Duobbmo ármodibmen sunji sjaddá, guhti ij le ármmogis, valla ármmogisvuohta sjabmaha duobmov vuojttá.</verse>
        </section>
        <section title="Jáhkko ja dago" 
          <verse number="14" Muv vielja, mij ávkijt, jus guhtik javllá sujna le jáhkko, valla dago älle? Ij gåjt dal jáhkko suv gájotja?</verse>
          <verse number="15" Jus viellja jali oabbá le biktasahtá ja bäjvvásasj biebmo dagi,</verse>
          <verse number="16" mij ávkijt de jus guhtik dijás javllá: ”Mannit ráfen, biktaladdit ja bårrit gallánibmáj”, valla ehpit vatte mav rumáj dárbaj?</verse>
          <verse number="17" Nåvti le aj jáhkujn: dagoj dagi le ietjastis jábmám.</verse>
          <verse number="18" Vájbi guhtik gatját: ”Jáhká gus dån?” - Jáhkáv, ja mujna li dago. Vuoseda jáhkov dagoj dagi, de dagoj muv jáhkov dunji vuosedav.</verse>
          <verse number="19" Jáhká Jubmel le akta. Duolla. Bahás vuojŋŋanisá aj dav jáhkki, ja doargesti.</verse>
          <verse number="20" I gus diede, gájves almasj, dagodis jáhkon ij le árvvo?</verse>
          <verse number="21" Ittjij gus mijá áhttje Abraham rievtesferdugin dagoj baktu sjatta gå bárnes Isakav värroálltára nali biejaj?</verse>
          <verse number="22" Vuojná jáhkko aktan dagojis bargaj ja dagoj baktu suv jáhkko ållåsin sjattaj.</verse>
          <verse number="23" Nåvti tjáluga bágo ålliduvvin: Abraham Jubmelij jáhkij ja danen rievtesferdugin sárnoduváj, ja Jubmela ráddnan gåhtjoduváj.</verse>
          <verse number="24" De ham vuojnnebihtit almasj rievtesferdugin dagoj baktu sjaddá, ij dåssjå jáhko baktu.</verse>
          <verse number="25" Ij lim gus skieges nissunijn Rakavijn nåvti? Ittjij gus rievtesferdugin dagoj diehti sjatta gå rájadum ålmmåjt ietjas lusi duostoj ja sijájt ietjá gäjnov ålgus luojtij?</verse>
          <verse number="26" Gåktu rumáj vuojŋŋanisá dagi le jábmám, nåv jáhkko le dagoj dagi jábmám.</verse>
        </section>
      </chapter>
      <chapter title="3. kap." 
        <section title="Njuovtjav le dållå" 
          <verse number="1" Muv vielja, allit gájka åhpadiddjen sjatta. Dij diehtebihtit mij garrasappot duobbmidallap,</verse>
          <verse number="2" dajna gå gájka moatteláhkáj mäddalip. Guhti bágoj ij mäddala le ålles, ja ietjas rubmahav nagát anedit.</verse>
          <verse number="3" Gå njálmmeruovdev hässtaj biedjap mijáv jegadittjat, de dan ålles rubmahav nagádip anedit.</verse>
          <verse number="4" Ja gehtja aj hávsajt, ma li stuore ja garra biekkajs jådeduvvi; mielleålmåj daŋgas diehti dajt mielijn anet gåsi sihtá.</verse>
          <verse number="5" Dan láhkáj njuoktjamijn aj; unna lahtasasj valla buktá goarssot gåk sihtá. Unna dålåsj máhttá ålles vuomev buollidasstet.</verse>
          <verse number="6" Ja njuovtjav le dållå, iesj bahás värált mijá lahtasij siegen. Ålles rubmahav bádá, iellemavierav buollit ja iesj le helvidis buolliduvvam.</verse>
          <verse number="7" Ij gávnnu nieljejuolgak judostjärdda, lådde, guokkardiddje jalik merrajudos mav almasj ij buvte dámadit ja mav juo le dábmam.</verse>
          <verse number="8" Valla njuoktjamav aktak ij buvte dábmat, anádahkes ja bahá ja gådde selgas dievas.</verse>
          <verse number="9" Dajna gijttep ja hievedip mijá Härráv ja Áhtjev, dajna garrodip almatjijt, gudi li Jubmela gåvvån sjivnnjeduvvam.</verse>
          <verse number="10" Dahtak njálmes boahtá rámmpo ja garro. Muv vielja, nåvti ij galga!</verse>
          <verse number="11" Ij gåjt avtagasj ája buorre ja bihtja tjátjev vattitja?</verse>
          <verse number="12" Muv vielja, ij fijkunmuorra olijvajt sjaddada, ij ga vijnnamuorra fijkunijt, ij ga sállteája buorre tjátjev vatte.</verse>
        </section>
        <section title="Vijssudahka baddjet" 
          <verse number="13" Jus guhtik dijás le vijses ja jiermmá, de ietjas buorre viessoma baktu vuosedis vijssudagá låjesvuodav.</verse>
          <verse number="14" Valla jus diján le garra udnodisvuohta ja bahájuonagahttem vájmojnihtte, de allit goarso jalik gielesta.</verse>
          <verse number="15" Dakkir vijssudahka ij baddjet boade, ájnat le ednamis, oadtjelasj ja bahá.</verse>
          <verse number="16" Gånnå udnodisvuohta ja bahájuonagahttem le, danna aj slintsosvuohta ja gájklágásj bahá le.</verse>
          <verse number="17" Valla vijssudahka mij baddjet boahtá le rájnas ja ráfálasj, lådje ja miedek, dievas ármmogisvuodas ja buorre dagojs, nanos ja duohta.</verse>
          <verse number="18" Rievtesferdukvuohta sáddjiduvvá ráfen ja sjattojt sjaddat sidjij gudi ráfev anodi.</verse>
        </section>
      </chapter>
      <chapter title="4. kap." 
        <verse number="1" Gåsstå gájkka rijddo ja doarro dijá sähkáj badján? Ij gus badjána hálojs ma dijá lahtasijn rijddali?</verse>
        <verse number="2" Dij hálijdihpit, valla ehpit majdik oattjo. Udnodisvuodas gåddebihtit, valla ehpit majdik vuojte. Rijddalihpit ja doarrobihtit. Diján ij le mige, dajna gå ehpit råhkådalá.</verse>
        <verse number="3" Dij råhkådallabihtit, valla ehpit majdik oattjo dajna gå nievresláhkáj råhkådallabihtit; ietjada hálojt sihtabihtit gallidit.</verse>
        <verse number="4" Dij jáhkodime, ehpit gus diede gieresvuohta väráldij le vasjulasjvuohta Jubmela vuosstij? Guhti värálda ráddnan sihtá, Jubmela vasjulattjan sjaddá.</verse>
        <verse number="5" Vaj jáhkkebihtit gus tjáluga bágo li guoros bágo: Udnodisvuodajn gus Jubmel rávkká vuojŋŋanisáv mav le mijá sisi årodahttám?</verse>
        <verse number="6" Valla stuoráp le ármmo mav midjij vaddá. Dan diehti javladuvvá: Jubmel stuorrásijt vuosstálasstá, valla vuollegisájda ármov vuoset.</verse>
        <verse number="7" Lehkut Jubmela vuollásattjan. Vuosstálasstit bärggalav, de dijás báhtar.</verse>
        <verse number="8" Lahkanihtit Jubmelij, de didjij lahkan. Bassit giedajdihtte, dij suddára, ja rájnnijihtit vájmojdihtte, dij guoktástalle.</verse>
        <verse number="9" Surggahihtit, tjierrut, luodjut. Tjajmos sjaddis gadnjalin ja ávvo surggon.</verse>
        <verse number="10" Vuollánihtit Härrá åvdån, de dijáv alet.</verse>
        <verse number="11" Vielja, allit boaktjot guhtik guojmáda birra håla. Guhti vieljas birra boaktjot hoallá jali vieljas duobbmi, lága birra hoallá boaktjot ja lágav duobbmi. Valla jus lágav duobbmi de ille lága dahkke ájnat dan duobmár.</verse>
        <verse number="12" Akta val le láhkavadde ja duobmár: sån guhti máhttá gádjot ja biejsstet. Valla guhtis dån le guhti guojmát duobbmi?</verse>
        <section title="Vágodus stuorástallamis" 
          <verse number="13" Dij gudi javllabihtit: ”Uddni jali idet vuolggep duon dán stádaj ja ganudip jagev buorre oassásijt dagátjit ”,</verse>
          <verse number="14" ehpit dij diede gåk dijá viessom idet le. Lihpit suovva mij oanegattjav vuojnnu ja vas gáhtu.</verse>
          <verse number="15" Dij lulujda javllat: ”Jus Härrá sihtá de oadtjop viessot ja duov dáv dahkat.”</verse>
          <verse number="16" Ienni lihpit stuorrása ja májnnobihtit ietjada. Gájkka dakkir májnno le bahá.</verse>
          <verse number="17" Suddot guhti diehtá gåktu buorev dahká, valla ij dav dagá.</verse>
        </section>
      </chapter>
      <chapter title="5. kap." 
        <verse number="1" Gudi boandá lihpit: tjierrut, luodjut dajs vájvijs, ma didjij li boahtemin.</verse>
        <verse number="2" Dijá boanndudahka miesská, dijá biktasijt muohtse bårrå.</verse>
        <verse number="3" Dijá gålle ja silba ruosstu, ja ruossta dijá vuosstij vihtanasstá ja dijá rubmahav bårrå degu dållå. Dáj maŋemus biejvij lihpit dávverijt tjoahkkim.</verse>
        <verse number="4" Bálkáv barggijs, gudi sájov dijá ednamijn tjuohppin, lihpit mávsek anedam. Almmáj tjuorvvu ja tjuorvas le Härrá Sebaota bälljáj ållåm.</verse>
        <verse number="5" Dij lihpit tjävllásvuodan ja valjesvuodan ednamin viessum, ja njuovvambiejven ietjada buojddodijda.</verse>
        <verse number="6" Lihpit rievtesferdugav duobbmim ja gåddåm, ja ittjij sån didjij vuosstehágov dagá.</verse>
        <section title="Härrá boahtem le lahka" 
          <verse number="7" Vielja, lehkut gierddisin dasik Härrá boahtá. Ednambargge ednama divras sjattov gierddisláhkáj vuorddá ja tjaktjarásjov, gidárásjov aj.</verse>
          <verse number="8" Lehkut dij aj gierddisin ja nannusin dajna gå Härrá boahtem le lahka.</verse>
          <verse number="9" Vielja, allit guojmáda guoddala vaj ehpit duobbmidalá. Duobmár le uvsa ålggolin.</verse>
          <verse number="10" Lehkut gierddisin ja adnit profehtajt åvddågåvvån, gudi Härrá namán hålli.</verse>
          <verse number="11" Sálugin hievedip sijáv, gudi li gierddisa. Gullam lihpit Joba gierddisvuoda birra ja vuojnnám gåk någåj, dajna gå Härrán le vallje gieresvuodas ja ármmogisvuodas.</verse>
          <verse number="12" Åvdemusát, muv vielja, allit vuornnáv dagá alme jalik ednama jalik iehtjáda baktu. Dijá ’le’ lehkis le ja dijá ’ij’ lehkis ij, ietján Jubmela duobbmuj boahttubihtit.</verse>
        </section>
        <section title="Råhkålvisá fábmo" 
          <verse number="13" Jus guhtik dijás bijnástuvvá de råhkålis; jus guhtik le ávon de ávvosálmajt lávllus.</verse>
          <verse number="14" Jus guhtik dijás le skibás de tjoaggulvisá boarrásijt ietjas lusi gåhttjus, ja sij galggi suv oaljoj vuojddat Härrá namán råhkådaládijn suv åvdås.</verse>
          <verse number="15" Sijá jáhko råhkålvis skihppev gádju ja Härrá suv buoret. Ja jus suddodam le, de sunji ándagis luojteduvvá.</verse>
          <verse number="16" Dåbdåstihtit dan diehti suttojt guhtik guojmmásihtte, ja råhkådallit guhtik guojmáda åvdås vaj buorránihpit. Rievtesferduga råhkålvisán le fábmo ja dan diehti ednagav dahká.</verse>
          <verse number="17" Elia lij almasj mijá láhkáj, valla gå Jubmelij råhkålij allis rásjov dagá, de ittjij biellenälját jahkáj ednamav tjáhttji.</verse>
          <verse number="18" De vas råhkålij, ja almme de rásjov vattij ja ednam sjattojdis sjaddadij.</verse>
        </section>
        <section title="Suddár ruoptus doalvoduvvá" 
          <verse number="19" Muv vielja, jus guhtik dijás sádnesvuodas virddu ja soames suv ruoptus doalvvu,</verse>
          <verse number="20" de diehtit: guhti suddárav tjádjánime gäjnos ruoptus doalvvu, suv sielov jábmemis gádju ja ållo sutto ándagis luojteduvvi.</verse>
        </section>
      </chapter>
    </book>
    <book title="Petrusa vuostasj girjje" 
      <chapter title="1. kap." 
        <section title="Varrudagá" 
          <verse number="1" Petrusis, Jesus Kristusa apostelis, válljim almatjijda, gudi abmasin bådoj viessu, Pontosin, Galatian, Kappadokian, Asian ja Bitynian,</verse>
          <verse number="2" Jubmela, mijá Áhtje, ájggomusá milta válljiduvvam, Vuojŋŋanisás ájlistuvvam ja Jesus Kristusa varájn gullogisvuohtaj ja rájnnanibmáj biejaduvvam. Valjes ármmo ja ráfe dijáv tjuovvus.</verse>
        </section>
        <section title="Ielle dårvvo" 
          <verse number="3" Buorissjivnnjeduvvam lehkus mijá härrá Jesus Kristusa Jubmel ja Áhttje. Stuorra ármmogisvuodanis le mijáv ielle dårvvuj ådåsis riegádahttám Jesus Kristusa tjuodtjelime baktu jábbmegij lussta,</verse>
          <verse number="4" nåhkåmahtes, duolvvamahtes ja buollnamahtes árbbáj almen vuorddemin,</verse>
          <verse number="5" dan diehti gå Jubmela fábmo jáhko baktu dijáv várjjal gádjusime rádjáj, mij le gárvviduvvam maŋemus ájge bigoduvátjit.</verse>
          <verse number="6" Sjållerdihtit danen vájku dal jur dálla oanegis ájgev moattelágásj gähttjalimijt hähttubihtit gierddat.</verse>
          <verse number="7" Gålle aj dålån gähttjaluvvá ja dijá jáhkko le dålås divrráp. Gähttjalimijn dijá jáhkko duohtan vuojnnu ja dassta le didjij Jesus Kristusa bigoduvádijn hievedussan, herlukvuohtan ja guddnen.</verse>
          <verse number="8" Dij ehpit le suv vuojnnám valla daŋgas diehti suv iehttsebihtit; ehpit suv ájn vuojne, valla sunji jáhkkebihtit ja máhttebihtit sárnnomahtes, almmelasj ávujn sjållerdit</verse>
          <verse number="9" gå dal jáhkuda måhkkåj lihpit jåvsådime: sielojihtte gádjusibmáj.</verse>
          <verse number="10" Dav gádjusimev profehta åtsådin ja guoradin sárnnedattijn ármov, mav lijda åttjutjit.</verse>
          <verse number="11" Sij åtsådin makkir ja mav ájgev Kristusa Vuojŋŋanis sijá sinna åvddålijsárnoj gå sárnoj gierddamusájt, majt Messias lij gierdatjit ja herlukvuodav mij maŋŋela lij tjuovutjit.</verse>
          <verse number="12" Sidjij bigoduváj ettjin dajna ságajn ietjasa ájnat dijáv dievnasta. Dáv ságav dal lihpit sijás gullam, gudi ájlis Vuojŋŋanisán almes rájaduvvin, didjij evangeliumav buktet. Ieŋŋgila aj hálijdi dav bessat dåbddåt.</verse>
        </section>
        <section title="Ájlis iellem" 
          <verse number="13" Gåhtsit de ja lehkut gárvvásin vuolgátjit. Biedjit ålles dårvov ármmuj mij didjij vatteduvvá Jesus Kristusa bigoduvádijn.</verse>
          <verse number="14" Dij lihpit gullogisvuoda máná, allit hálojihtte milta vieso degu dalloj gå diehtemahtesvuodan viesojda.</verse>
          <verse number="15" Lehkut dij aj ájllisin nåv gåktu sån le ájlis, guhti dijáv le gåhttjum.</verse>
          <verse number="16" Tjáleduvvam ham le: Lehkut ájllisin, dan diehti gå mån lev ájlis.</verse>
          <verse number="17" Jus råhkådaládijn áhttjen suv gåhttjobihtit, guhti juohkkahattjav duobbmi dagojis milta ja ij le belulasj, de viessut jubmelbalulattjan dav ájgev gå lihpit dánna.</verse>
          <verse number="18" Dij ehpit le dåssjåniddje åmij, silbaj jalik gållij lånestuvvam dåssjedis viessomis, mav ájttegijs árbbijda,</verse>
          <verse number="19" valla vigedis lippa varájn, Kristusa divras varájn.</verse>
          <verse number="20" Sån lij juo värálda sjivnnjedime åvddåla válljiduvvam, valla dijá jáhkulattjaj diehti le bigoduvvam esski dáj ållåniddje ájgij.</verse>
          <verse number="21" Suv baktu Jubmelij jáhkkebihtit guhti suv le jábbmegij lussta tjuodtjelahttám ja herlugahttám, vaj diján aj luluj jáhkonihtte dårvvo Jubmelij.</verse>
          <verse number="22" Sielojdihtte lihpit rájnnim gå sádnesvuohtaj lijda gullogisá ja máhttebihtit vieljatjij duohta gieresvuodan viessot. Iehttsit de guhtik guojmáda ålles vájmos.</verse>
          <verse number="23" Dij ham lihpit ådåsis riegádam, ehpit dåssjåniddje ájnat nåhkåmahtes sájos, Jubmela ielle ja bisso bágos,</verse>
          <verse number="24" dan diehti gå almasj le degu rásse ja gájkka herlukvuohtas degu giette giedjega. Rásse buollná ja giedjega gahttji,</verse>
          <verse number="25" valla Jubmela báhko ihkeven ájggáj bissu. Dát báhko le didjij guláduvvam.</verse>
        </section>
      </chapter>
      <chapter title="2. kap." 
        <verse number="1" Guodit dan diehti gájklágásj bahudagáv, bähttogisvuodav ja vilpástallamav, udnodisvuodav ja boavtjohålav.</verse>
        <verse number="2" Njuorakmánnán vájnnodihtit vuojŋŋalasj tjielgga mielkev, vaj dan baktu lulujda gievrrot ja gádjusit.</verse>
        <verse number="3" Dij ham lihpit Härrá buorrevuodav vuojnnám.</verse>
        <section title="Vuojŋŋalasj tiempel" 
          <verse number="4" Gå suv lusi boahtebihtit, ielle gärggáj, hilgoduvvam almatjijs, valla Jubmelis válljiduvvam ja sujsta guddneduvvam,</verse>
          <verse number="5" de dij aj ielle gierggen vuojŋŋalasj vieson sjaddabihtit. Ájlis härrávuohtan sjaddabihtit ja vuojŋŋalasj värojt Jubmela åvddåj buktebihtit majt sån Jesus Kristusa diehti duosstu.</verse>
          <verse number="6" Tjálugin ham tjáleduvvam le: Gehtja, Sionij biejav tjiehkagiergev, válljiduvvam ja guddneduvvam; guhti sunji jáhkká ij galga skábmádit.</verse>
          <verse number="7" Guddne gullu de didjij, gudi jáhkkebihtit. Valla sidjij gudi e jáhke le dåhpetsieggijiddjijs hilgodum giergge tjiehkagierggen sjaddam,</verse>
          <verse number="8" jårrålimgierggen, bákten masi almatja näjkkali. Sij jårri dan diehti gå bágov e gulldala. Nåvti sidjij mierreduvvam le.</verse>
          <verse number="9" Valla dij lihpit válljiduvvam vierrek, gånågisá ja härrá, ájlis álmmuk, Jubmela ietjas álmmuk, gudi lihpit suv stuorra dagojt sárnnedittjat. Dijáv le sjievnnjedis oavdos tjuovggasis gåhttjum.</verse>
          <verse number="10" Gudi åvdebut ejda lim álmmuk, lihpit dal Jubmela álmmugin sjaddam. Gudi åvdebut ejda ármov gávna, lihpit dal ármov gávnnam.</verse>
        </section>
        <section title="Ristagisá väráldin" 
          <verse number="11" Muv gärrása, vágodav dijáv gudi dánna abmasin viessobihtit, várrijihtit oattje hálojs, ma sielo vuosstij dårru.</verse>
          <verse number="12" Viessut vuohkasit hiednigij siegen vaj sij gudi dijáv bahás almatjin gåhttju vuojnni dijá buorre dagojt ja Jubmelav hievedi dan biejve gå boahtá.</verse>
          <verse number="13" Tjuovvut Härrá diehti vuollegattjat almatjij aktisasj njuolgadusájt, lehkus dal tjäjssár alemus fámujnis</verse>
          <verse number="14" jali ednamhärrá, sujsta rájaduvvam bahádahkkijt stráffutjit ja buorredahkkijt májnutjit.</verse>
          <verse number="15" Jubmela sidot le: buorre dagoj baktu sjávvunahttet tjuorbij ja durudárugij njálmijt.</verse>
          <verse number="16" Lehkut friddja almatjin, valla allit friddjavuodav oarren ane bahájt dagátjit, ájnat lehkut Jubmela dievnárin.</verse>
          <verse number="17" Guddnedihtit gájkajt, iehttsit jáhkoguojmijdihtte, lehkut jubmelbalulattjan ja rámmput tjäjssárav.</verse>
          <verse number="18" Gudi dievnára lihpit, lehkut båndijihtte vuollásattja, gulldalihtit ja guddnedihtit sijájt, allit dåssjå sijájt, gudi li buore ja låje ájnat bahájt aj.</verse>
          <verse number="19" Stuorev dahká, guhti rievtugahtes vájvijt gierddá dan diehti gå Jubmel le suv tjalmij åvdån.</verse>
          <verse number="20" Le gus mige guddnedahtte hattov gierddat, gå boasstot lihpit dahkam? Valla jus gierddabihtit tsábmeduvvat, gå duolla lihpit barggam, de stuorren le Jubmela mielas.</verse>
          <verse number="21" Dasi lihpit gåhtjoduvvam, dajna gå Kristus aj dijá diehti gierdaj ja lij åvddågåvvån, vaj suv luottajt tjuovvobihtit.</verse>
          <verse number="22" Sån ittjij suddoda ja suv njálmen ij lim bähttogisvuohta.</verse>
          <verse number="23" Ittjij álbeda gå álbeduváj. Ittjij nihte gå hähttuj gierddat. Guodij ietjas suv hállduj, guhti rievtesláhkáj duobbmi.</verse>
          <verse number="24" Mijá suttojt ietjas rubmahin muorratjuolldaj guottij, vaj lulujma suttojs ierit jábmet ja rievtesferdukvuoda diehti viessot. Suv hávij baktu lihpit buoreduvvam.</verse>
          <verse number="25" Dij lijda láhppum sávtsaj lágátja, valla lihpit dal dijá sieloj räjnnuhiddje ja gähttje lusi jårgijdam.</verse>
        </section>
      </chapter>
      <chapter title="3. kap." 
        <verse number="1" Ja dij nissuna, lehkut ålmmåjihtte vuollásattjan,vaj sij gudi báhkuj e jáhke aj lulun vuojteduvvat bágoj dagi áhkájisá baktu,</verse>
        <verse number="2" gå vuojnni dijáv gullogisvuodan ja rájnnavuodan viessomin.</verse>
        <verse number="3" Allit ietjada ålgolt hiervvi vuobddatjievlij, gållehervaj ja tjáppa biktasij.</verse>
        <verse number="4" Lehkus dåssjånik härvvan sisŋelt tjiegos almasja låjes ja ráfálasj miella, mij Jubmela åvdån le divras.</verse>
        <verse number="5" Nåvti ájlis nissuna dålen ietjasa hiervvijin, gudi dårvov Jubmelij biedjin. Sij lidjin ålmmåjisá vuollásattjan,</verse>
        <verse number="6" nåv gåktu Sara Abrahamav gulldalij ja härrán suv gåhtjoj. Dij lihpit suv niejda jus dahkabihtit mij duolla le ja ehpit goassak avtak dibde dijáv balldet.</verse>
        <verse number="7" Ja dij ålmmå, viessut áhkájihtte daj diedoj milta majt lihpit oahppam, sån le ham rasjep bielle. Guddnedihtit suv, dan diehti gå sunji aj oasse le iellema vaddásis. De ij le mige dijá råhkådallamij åvdån.</verse>
        <verse number="8" Maŋemusát, lehkut avtamielagin, ármestihtit nubbe nuppev, iehttsit vieljajdihtte ja lehkut ármmogissan ja vuollegissan.</verse>
        <verse number="9" Allit baháv bahájn mávse jalik álbedimev álbedimijn, valla ienni buorissjivnnjádusájn, dajna gå ietja lihpit buorissjivnnjádussaj gåhtjoduvvam.</verse>
        <verse number="10" Guhti iellemav ähttsá ja buorre biejvijt sihtá, várrijis njuoktjamis bahás ja baksimijdes bähttogis hållamis.</verse>
        <verse number="11" Guodis baháv, dahkis buorev, viggis ráfev åhtsåt,</verse>
        <verse number="12" dan diehti gå Härrá rievtesferdugijt vuojnná ja sijá råhkådallamijt gullá. Valla jårgijt sijájs gudi baháv dahki. Gierddamus iellemin sjaddá</verse>
        <verse number="13" Guhtis didjij máhttá baháv dahkat, jus buorráj barggabihtit.</verse>
        <verse number="14" Dij lihpit sálugin ihka rievtesferdukvuoda diehti hähttubihtit gierddat. Allit balá, allit ga balldet dibde.</verse>
        <verse number="15" Valla vájmojnihtte ájlistuhttit Härráv, Kristusav. Lehkut agev gárvvásin vásstedittjat juohkkahattjaj guhti sihtá dijá dårvo birra diehtet.</verse>
        <verse number="16" Valla vásstedihtit vuollegisvuodajn, jubmelbalulasjvuodajn ja buorre oamedåbdujn, vaj boavtjohållamis skábmádi, gudi dijá iellema birra Kristusin baháv hålli.</verse>
        <verse number="17" Jus Jubmela sidot nåv le, de buorep le buorre dagoj diehti gierddat, ienni gå bahás dagoj diehti.</verse>
        <verse number="18" Kristus ham iesj akti dijá suttoj åvdås jámij. Rievtesferdugin dijá vádnarievtesferdugij åvdås jámij, dijájt Jubmela lusi dålvutjit. Suv rubmahav gåddin, valla Vuojŋŋanis viesoj,</verse>
        <verse number="19" ja de luojttádij vuojŋŋanisájda fáŋŋgagoaden sárnnedittjat.</verse>
        <verse number="20" Akti lidjin gulldalimes nádum, gå Jubmel Noa biejvij gierddisláhkáj vuordij dasik árkav dahkin. Muhtema val, dåssjå gávtses, gádjusin tjátje baktu.</verse>
        <verse number="21" Dan láhkáj dij dal gástadusán tjátjes gádjusihpit. Ij rubmahav duolvas rájnni, valla almasj buorre oamedåbdujn Jubmelij jårgijt. Ja gádjusihpit dajna gå Jesus Kristus le tjuodtjelam,</verse>
        <verse number="22" guhti almmáj badjánij ja Jubmela oalges bielen tjåhkkåj, maŋŋel gå ieŋŋgila, fámo ja stuorravuoda li suv vuolláj biejaduvvam.</verse>
      </chapter>
      <chapter title="4. kap." 
        <verse number="1" Gå dal Kristus le ietjas rubmahijn gierddam, de värjjodihtit ietjada dajnak mielajn. Dajna gå guhti rubmahijn gierddá le suddodimes häjttám</verse>
        <verse number="2" vaj ájgev mav ájn ietjas rubmahin viessu ij almatja háloj milta vieso, ájnat Jubmela sidoda milta.</verse>
        <verse number="3" Guhkev juo lihpit hiednigij láhkáj viessum rattukvuodan, skámodisvuodan, juhkalisvuodan ja buorgodum boajtojubmelij dievnastimen.</verse>
        <verse number="4" Sij de alvaduvvi gå sijájn dasti ehpit sidá badjelmärrásasj rattukvuodan viessot ja de bilkkedi dijáv.</verse>
        <verse number="5" Valla sij vierttiji vásstedit suv åvdån guhti le gárves viessojt ja jábbmegijt duobbmitjit.</verse>
        <verse number="6" Dan diehti evangeliumav aj jábbmegijda sárnnedin. Vájku almatjin rubmaha milta duobbmidallin, de Vuojŋŋanisá milta Jubmela láhkáj viessu.</verse>
        <section title="Ristagisáj gähttjalibme" 
          <verse number="7" Valla gájkka le dal ållånime lahka. Lehkut dan diehti jiermmán ja tjielggusin råhkålittjat.</verse>
          <verse number="8" Gájkin åvdemusát iehttsit guhtik guojmáda vájmulattjat, dajna gå gieresvuohta edna suttojt ándagis luojtet.</verse>
          <verse number="9" Vehtsit nubbe nuppev njimmurik.</verse>
          <verse number="10" Dievnastihtit guhtik guojmáda, juohkkahasj ármovattáldagájn mav le oadtjum Jubmela moattelágásj ármo buorre tjuottjodiddjen.</verse>
          <verse number="11" Guhti hoallá mujttis suv bágo båhti Jubmelis, guhti dievnnu mujttis dievnnu fámujn mav Jubmel vaddá. Guddneduvvis Jubmel gájkláhkáj Jesus Kristusa baktu. Suv le herlukvuohta ja fábmo ihkeven ájggáj, amen.</verse>
          <verse number="12" Muv gärrása, allit oavdduha gähttjalusá dålåv man tjadá hähttubihtit mannat, degu luluj didjij abmasin.</verse>
          <verse number="13" Ávvudallit ienni gå diján le oasse Kristusa gierddamusájs, dan diehti gå sjållerdittjabihtit aj gå suv herlukvuohta bigoduvvá.</verse>
          <verse number="14" Sálugin dij jus dijáv Kristusa namá diehti álbedi, dajna gå herlukvuoda Vuojŋŋanis, Jubmela Vuojŋŋanis, le dijá badjel.</verse>
          <verse number="15" Allus aktak dijás gierddu almasjgådden, suolan jalik bahádahkken, allus ga nuppij måhkijda sehkanu.</verse>
          <verse number="16" Valla jus ristagissan gierddá, de allus skábmádu ájnat ristagissan Jubmelav guddnedis.</verse>
          <verse number="17" Duobmo ájgge le dal ållånam, ja Jubmela vieson álggá. Valla jus mijáj álggá, gåktus de sijáj, gudi evangeliumij e jáhke?</verse>
          <verse number="18" Jus rievtesferduk valla de gádjus, gåktus de surodimijn ja suddárijn?</verse>
          <verse number="19" Gudi Jubmela sidoda milta gierddi, vaddisa sielosa sijá åskåldis sjivnnjediddjáj ja dahkisa buorev.</verse>
        </section>
      </chapter>
      <chapter title="5. kap." 
        <section title="Tjoaggulvis ja dan oajvemus" 
          <verse number="1" Dijá boarrásijt dal vágodav, iesj boarrásijs akta, ja vihtanastáv Kristusa gierddamusáj birra, guhti iesj aj oasálasj lev herlukvuohtaj mij bigoduvvá:</verse>
          <verse number="2" Räjnnuhihtit älov mav Jubmel le didjij åskeldam, allit nákkos valla ietjada sidodis, nåv gåktu Jubmel sihtá, allit vuojto ájnat gisjugisvuoda diehti.</verse>
          <verse number="3" Allit härrástalá tjoaggulvisájn, ma didjij li åskelduvvam, ájnat lehkut älo åvddågåvvån.</verse>
          <verse number="4" Gå alemus räjnnuhiddje bigoduvvá, de buollnamahtes gudnekråvnåv oadtjobihtit.</verse>
          <verse number="5" Ja dij nuorabu, lehkut vuorrasappoj vuollásattjan. Valla didjij gájkajda gullu: tjágŋit vuollegisvuoda gárvojda, dan diehti gå Jubmel le stuorrásij vuosstij, valla vuollegisájda ármov vuoset.</verse>
          <verse number="6" Sådjit dan diehti ietjada Jubmela fábmogis gieda vuolláj, vaj dijáv alet gå ájgge ållån,</verse>
          <verse number="7" ja bálkestihtit gájkka mårråhijt sunji, dajna gå sån dijáv huksá.</verse>
        </section>
        <section title="Gåhtsem" 
          <verse number="8" Lehkut tjielggusin ja gåhtsit. Dijá vasjulasj, bärggal, åhtså degu gilljo lädján soabmásav njiellalittjat.</verse>
          <verse number="9" Vuosstálasstit suv nanos jáhkujn. Mujttit vierttibihtit gierddat nåv gåktu gájka vieljada dán väráldin.</verse>
          <verse number="10" Valla jus dal oanegav hähttubihtit gierddat de Jubmel gárvvi, doarjju ja gievrrot dijáv, sån guhti ármov vaddá ja dijáv le gåhttjum suv ihkeven herlukvuohtaj Kristusa baktu.</verse>
          <verse number="11" Fábmo lehkus suv ihkeven ájggáj.</verse>
        </section>
        <section title="Hiejttembágo" 
          <verse number="12" Silvanusa viehkijn, gev diedáv åskåldis vielljan, tjáláv dáv oanegis girjev dijáv gievrrodittjat ja duodastittjat dáv Jubmela duohta ármmon, mav nannusit anodihtit.</verse>
          <verse number="13" Babylona tjoaggulvis, válljiduvvam degu dij, ja bárnnám Markus, dijáv varrudahttá.</verse>
          <verse number="14" Buorástahttit guhtik guojmáda gieresvuoda tjulástagájn. Ráfe didjij gájkajda, gudi Kristusin viessobihtit.</verse>
        </section>
      </chapter>
    </book>
    <book title="Petrusa nubbe girjje" 
      <chapter title="1. kap." 
        <section title="Varrudagá" 
          <verse number="1" Simon Petrusis, Jesus Kristusa dievnáris ja apostelis, sidjij gudi Jubmela ja lånestiddje Jesus Kristusa rievtesferdukvuoda baktu li davga divras jáhkov oadtjum gåktu mij.</verse>
        </section>
        <section title="Vágodus ristagis iellemij" 
          <verse number="2" Ármmo ja ráfe didjij lassánis diedo baktu Jubmela ja mijá härrá, Jesusa birra.</verse>
          <verse number="3" Gájkka mij iellemij ja jubmelbalulasjvuohtaj doalvvu, le suv jubmelasj fábmo midjij vaddám, gå dal dåbddåp suv guhti herlukvuodajnis ja fámujnis mijáv le gåhttjum.</verse>
          <verse number="4" Midjij le stuorra ja divras jáhtojdis vaddám, vaj dij daj baktu lulujda oasev jubmelasj luondos oadtjot, gå lihpit bessam bäjskos, mij dán väráldij háloj baktu boahtá.</verse>
          <verse number="5" Gähttjalihtit dan diehti duohtavuodajn ietjada jáhkkuj nannudagáv duoddit, nannudahkaj diedov,</verse>
          <verse number="6" diehtuj muttákvuodav, muttákvuohtaj sávrrudagáv, sávrrudahkaj jubmelbalulasjvuodav,</verse>
          <verse number="7" jubmelbalulasjvuohtaj vieljatjij mårråhav ja mårråhij gieresvuodav.</verse>
          <verse number="8" Jus gájkka dát le diján ja aj vallju, de dijá diedo härrá Jesus Kristusa birra älle dåssjen ájnat sjattojt sjaddadi.</verse>
          <verse number="9" Valla guhti ij diede ij lahkavuojnnen majdik vuojne; sån le hälbbadam gåktu åvdep suttojs rájnniduváj.</verse>
          <verse number="10" Vielja, dahkit ienni gájkka, majt ájmmudihpit nannitjit ietjada gåhttjomav ja válljidallamav. Jus dav dahkabihtit de ehpit goassak gahtja,</verse>
          <verse number="11" dajna gå gäjnno de rahpas mijá Härrá ja lånestiddje Jesus Kristusa ihkeven rijkkaj.</verse>
          <verse number="12" Dajna ájgov dijáv agev dán birra mujttádit, vájku dav diehtebihtit ja nannusin bissobihtit sádnesvuodan mij dal le dijá.</verse>
          <verse number="13" Muv mielas le muv duogen båktålit dijáv mujttádusáj guhkev viesov dán rubmaha goaden.</verse>
          <verse number="14" Diedáv vuojn ruvva dav guodáv, nåv gåktu härrá Jesus Kristus le munji diededam.</verse>
          <verse number="15" Valla sidáv buoremusáv dahkat vaj dij aj muv ájge maŋŋela agev mujttebihtit majt hålliv.</verse>
        </section>
        <section title="Sárnne Jesusa boahtema birra" 
          <verse number="16" Ällim mujna tjiehpesláhkáj duoddim subttsasa mielanam, gå didjij guládiv mijá härrá Jesus Kristusa fámov ja boahtemav, ájnat lidjiv tjalmijam suv allavuodav vuojnnám,</verse>
          <verse number="17" dajna gå sån gudnev ja herlukvuodav Jubmel Áhtjestis duostoj, gå jiedna allavuoda herlukvuodas gulluj: ”Dát le Bárnnám, muv iehttselis ja gärrásamos.”</verse>
          <verse number="18" Dav jienav iesj gulliv almes boahtemin gå sujna ájlis váren lidjiv.</verse>
          <verse number="19" De ájn nannusappot jáhkkep profehta báhkuj. Dij lulujda ietjada dajna profehtabágujn tjuovgadit sjievnnjis lanjá tjuovga láhkáj idedisguoksu rádjáj ja dasik guovsojnásste dijá vájmojn badján.</verse>
          <verse number="20" Ja åvdemusát buojkkájihtit aktak ij ájmmuda tjáluga åvddålijsárnnomav iesj tjielggit.</verse>
          <verse number="21" Aktak åvddålijsárnnom ij le goassak almatja sidodis boahtám, ájnat ájlis Vuojŋŋanis le almatjijt rádjam bágojt Jubmelis hålatjit.</verse>
        </section>
      </chapter>
      <chapter title="2. kap." 
        <section title="Duolla gäjnos svahkkam" 
          <verse number="1" Israela álmmugin aj vierreprofehta lidjin, nåv gåktu aj dijá sähkáj vierreåhpadiddje båditji, gudi suolev bukti dåssjididdje vierreåhpajt; sij tjabu vuornotji härráv guhti sijáv le lånestam ja nåvti håhkkånibmáj gahtjatji.</verse>
          <verse number="2" Ålos tjuovotji sijá rattukvuodajt ja álbedittji sádnesvuoda gäjnov.</verse>
          <verse number="3" Ávkástalátji sij ietjastaládijn dijáv duoddim subttsasij, valla duobbmo mij juo ådno duobbmidaláj le fámon, ja sij gässuji håhkkånibmáj.</verse>
          <verse number="4" Jubmel ittjij ieŋŋgilijt árjo, gudi lidjin suddodam, ájnat bálkestij sijáv ednama sjievnnjis sluokkojda, gånnå duobmo rádjáj giddagisán li.</verse>
          <verse number="5" Ittjij ga dålusj väráldav árjo valla várjjalij rievtesferdukvuoda guládiddjev Noav, aktan gietjajn iehtjádijn, gå surodimij väráldav dulvvadij.</verse>
          <verse number="6" Sodoma ja Gomorra stádajt gudnan båldij vuosedittjat surodimijda mij sijáv vuorddá.</verse>
          <verse number="7" Valla gájoj rievtesferduk Lotav, gev surodimij rattugis viessom vájvedij,</verse>
          <verse number="8" dajna gå sån rievtesferduk ålmåj sijá siegen viesoj ja gå gulláj sijá lágadis dagoj birra ja iesj sijáv vuojnij, de biejves bäjvváj suv rievtesferduk siello vájvástuváj.</verse>
          <verse number="9" Härrá galla jubmelbalulattjajt gähttjalimes gádju, valla vádnarievtesferdugijt giddagisá nuktalimen anet gitta duobbmobiejve rádjáj,</verse>
          <verse number="10" ájnnasit sijájt gudi nuoskes hálojdisá tjuovvu ja e alep fámojs berusta. Iesjrádugin ja jálustallen e balá vuojŋŋalasj fámojt álbedimes,</verse>
          <verse number="11" vájku ieŋŋgila gudi gievrrudagá ja fámo hárráj li stuorábu, e sijáv álbeda gå Härráj sijáv guoddali.</verse>
          <verse number="12" Da almatja li jiermedis juhtusij lágátja, riegádam giddiduvátjit ja gåddutjit. Sij bilkkedi majt e dåbdå, ja nåv gåktu juhtusa sij aj håhkkåni,</verse>
          <verse number="13" ja de bähtádalá biessti majt allasisá li bähttám. Lijkkuji biejvveguovddela jugástallamij ja li skábmon ja lájtton, gå dijá siegen bårådattijn dijáv biehtti.</verse>
          <verse number="14" Agev li skámodis nissunijda hálo tjalmij gähttjamin ja e goassak suttos gallána. Tjáddjiji rasjes sielojt ja ávddam li ietjastallamij. Garroduvvama li</verse>
          <verse number="15" gudi njuolggis gäjnov li guodám ja tjádjánam Bileama, Bosora bárne luottajt tjuovvu. Sån vuojn iehtsij mav máhtij bähttogisvuodajn háhkuhit</verse>
          <verse number="16" valla biehtoduváj ietjas bahádago diehti: gieladis oassná almatja gielajn hållagådij ja dán profehta gájvesvuodav tsakkaj.</verse>
          <verse number="17" Dá almatja li tjátjedis ádjaga, balva majt virrobiegga oagot ja tjáhppadamos sjievnnjet sijáv vuorddá.</verse>
          <verse number="18" Sij hålli stuorrás valla guoros bágojt, oattje hálujn biehtti ja rattukvuodajn ruoptus loaggi almatjijt, gudi li sijájs ja sijá tjáddjidusájs bessagoahtemin.</verse>
          <verse number="19" Jáhtti friddjavuodav, valla ietja li bäjsko svájnnasa, dan diehti gå oajtádalle le oajtte svájnas.</verse>
          <verse number="20" Jus sij gudi li oahppam mijá härrá ja lånestiddje Jesus Kristusa birra li värálda bádudagás bessam, vaden dasi gässuji ja oajtádalli, de li vidjura åvdep báles nävrrum.</verse>
          <verse number="21" Sidjij buorep luluj jus ällim goassak rievtesferdukvuoda gäjno birra oahppam ienni gå vuostak dan birra oahppat ja de jårgijdit dajs ájlis budájs majt li duosstum.</verse>
          <verse number="22" Sidjij le gevvam nåv gåktu báhkovájas javllá: Bena ietjas guovllomijda moaddu, ja basádum svijnne stientjen jållert.</verse>
        </section>
      </chapter>
      <chapter title="3. kap." 
        <section title="Härrá biejvve boahtá" 
          <verse number="1" Nuppev girjev dal didjij muv gärrásijda lev tjállemin, ja goappátjijn lev mujttádusáj sihtam dijáv tjielgga miellaj vaden båktet</verse>
          <verse number="2" ja didjij mujttádit majt ájlis profehta åvddåla li sárnnum ja mijá härrá ja lånestiddje budájt majt lihpit gullam dijá apostelijs.</verse>
          <verse number="3" Åvdemusát galggabihtit mujttet maŋemus biejvij båhti bilkkediddje gudi háloj milta barggi ja dijáv bilkkedi</verse>
          <verse number="4" ja gatjádi: ”Le gus de boahtemin gåktu jáhteduváj? Mijá ájttega li juo jábmám ja gájkka le nåvtik gåktu värálda sjivnnjedime rájes.”</verse>
          <verse number="5" Sij e sidá mujttet dålen lidjin alme ja ednam tjátjes ja tjátjijn sjivnnjeduvvam Jubmela bágo fámujn.</verse>
          <verse number="6" Dallusj värált de danen tjáhtjáj vuolmmasij ja gádoj.</verse>
          <verse number="7" Valla dálásj ednam ja alme li daŋga Jubmela bágo fámujn dålå vuorkán; duobmo biejve rádjáj vuorkkiduvvam dallutjij gå surodime dåssjåni.</verse>
          <verse number="8" Valla allit vajálduhte, muv gärrása: Härráj le akta biejvve degu tuvsán jage ja tuvsán jage degu akta biejvve.</verse>
          <verse number="9" Muhtema árvvali Härráv njoahtsen jáhtov ållidittjat valla ij le dan láhkáj. Vuordasj bus dijá diehti dajna gå avtak ij sidá láhppet, ájnat vuorddá gájkajt jårggålibmáj jåvsådittjat.</verse>
          <verse number="10" Valla Härrá biejvve degu suola boahtá. Alme dan biejve jumá gáhtu, almenoase dålås suddi ja ednam ja gájkka almatjij dago boaldeduvvi.</verse>
          <verse number="11" Gå dal gájkka dát dåssjån de vierttibihtit ájllisin ja jubmelbalulattjan juohkkaláhkáj viessot,</verse>
          <verse number="12" dav ájgev gå Jubmela biejvev vuorddebihtit ja oatsodihpit dan boahtemav, biejvev gå alme dålås dåssjåni ja almenoase báhkkasis suddi.</verse>
          <verse number="13" Valla suv jáhto milta vuorddep ådå almijt ja ådå ednamav gånnå rievtesferdukvuohta viessu.</verse>
        </section>
        <section title="Hiejttemvágodibme" 
          <verse number="14" Dav vuordedijn de, muv gärrása, viggit viessot dan láhkáj vaj Härrá dijáv gávnná ráfen viessomin, rájnnasin ja vigedibmen.</verse>
          <verse number="15" Adnit gádjusibmen Härrá vihpamav. Dav le mijá Paulusvielljagieres aj didjij tjállám vijsesvuoda milta mav le oadtjum.</verse>
          <verse number="16" Dav tjállá gájkka girjijnis gå dáj gatjálvisáj birra hoallá. Muhtem ij le álkke dádjadit. Dáv ja ietjá ájlis tjállagijt åhpadak ja rasjes almatja bådnji ietjasa dåssjånibmáj.</verse>
          <verse number="17" Muv gärrása, gå dal diehtebihtit de várrijihtit gässumis surodimij tjáddjidimijda ja láhppumis.</verse>
          <verse number="18" Åvddånihtit mijá härrá lånestiddje Jesus Kristusa ármon ja diedon. Sunji lehkus guddne dálla ja ihkeven ájggáj, amen.</verse>
        </section>
      </chapter>
    </book>
    <book title="Johannesa vuostasj girjje" 
      <chapter title="1. kap." 
        <section title="Iellema báhko bigoduváj" 
          <verse number="1" Mij juo lij álgos, majt lip gullam, majt tjalmijimme lip vuojnnám, majt lip gähttjam ja giedaj duohtadam le mijá måhkke: iellema báhko.</verse>
          <verse number="2" Iellem bigoduváj, mij lip dav vuojnnám ja vihtanasstep dan birra, ja guládip didjij ihkeven iellemav, mij lij Áhtje lunna ja midjij bigoduváj.</verse>
          <verse number="3" Mij guládip didjij majt vuojnijma, gulájma vaj dij aj lihpit mijá aktisasjvuodan, mij le aktisasjvuohta Áhtjijn ja Bárnijnis Jesus Kristusijn.</verse>
          <verse number="4" Dáv tjállep mijá ávov ålliduvátjit.</verse>
        </section>
        <section title="Jubmel le tjuovgga" 
          <verse number="5" Ja dát le sáhka mav sujsta lip gullam ja didjij guládip: Jubmel le tjuovgga ja sujna ij le åbbåk sjievnnjet.</verse>
          <verse number="6" Jus javllap miján le sujna aktisasjvuohta, valla sjievnnjedin vájaldip, de gielestip ja ep sáddná milta dagá.</verse>
          <verse number="7" Valla jus tjuovgan vájaldip, nåv gåktu sån le tjuovgan, de miján le aktisasjvuohta gaskanimme ja Jesusa, Bárnes, varra mijáv gájkka suttojs rájnni.</verse>
          <verse number="8" Jus javllap miján älle sutto de iehtjama biehttep ja miján sádnesvuohta ij le.</verse>
          <verse number="9" Jus suttojdimme dåbdåstip de sån le åskåldis ja rievtesferduk ja luojttá mijá suttojt ándagis ja gájkka vádnarievtesferdukvuodas mijáv rájnni.</verse>
          <verse number="10" Jus javllap mij ep le suddodam de suv gielestiddjen dahkap ja suv báhko ij le miján.</verse>
        </section>
      </chapter>
      <chapter title="2. kap." 
        <section title="Ådå budá: gieresvuohta" 
          <verse number="1" Máná, dáv tjáláv didjij vaj ehpit suddoda. Valla jus aktak suddot de miján le bälostiddje Áhtje åvdån, Jesus Kristus, guhti le rievtesferduk.</verse>
          <verse number="2" Sån le såbadusvärron mijá suttoj åvdås, ja ij dåssjå mijá ájnat åbbå värálda.</verse>
          <verse number="3" Diehtep mij lip sunji dåbdijdam, dajna gå suv budájt anodip.</verse>
          <verse number="4" Guhti javllá: ”Mån dåbdåv suv” valla ij suv budájt anoda le gielestiddje, ja sádnesvuohta ij le sujna.</verse>
          <verse number="5" Valla Jubmela gieresvuohta le sáddnán ållånam suv sinna guhti suv bágojt vuorkut. De diehtep mij lip sujna.</verse>
          <verse number="6" Guhti javllá sujna bissot, viertti iesj viessot nåv gåktu sån viesoj.</verse>
          <verse number="7" Muv gärrása, iv le ådå budáv didjij tjállemin ájnat oabme, mij diján juo álgos lij. Dát oabme budá le báhko mav lihpit juo gullam.</verse>
          <verse number="8" Mav dal tjáláv le daŋgas diehti ådå budá - suv iellem ja dijá iellema dav vuosedi, danen gå sjievnnjet vássá ja sáddná tjuovgga juo tjuovggá.</verse>
          <verse number="9" Guhti javllá sån le tjuovgan valla vieljas vasjot le ájn sjievnnjedin.</verse>
          <verse number="10" Guhti vieljas ähttsá bissu tjuovgan ja ij sujna mige jårrålahte.</verse>
          <verse number="11" Valla guhti vieljas vasjot le sjievnnjedin; sjievnnjedin vájalt ja ij diede gåsi le vádtsemin, dan diehti gå sjievnnjet le suv tjalmeduhttám.</verse>
        </section>
        <section title="Allit väráldav iehtse" 
          <verse number="12" Tjáláv didjij, mánájda: dijá sutto li suv namá diehti ándagis luojteduvvam.</verse>
          <verse number="13" Tjáláv didjij, áhtjijda: dåbddåbihtit suv guhti le álggorájes. Tjáláv didjij nuorajda: lihpit Bahágisáv oajttám.</verse>
          <verse number="14" Tjállám lev didjij, mánájda: dåbddåbihtit Áhtjev. Tjállám lev didjij, áhtjijda: dåbddåbihtit suv guhti le álggorájes. Tjállám lev didjij nuorajda: gievra lihpit, Jubmela báhko diján bissu ja lihpit Bahágisáv oajttám.</verse>
          <verse number="15" Allit väráldav iehtse, allit ga dav mij väráldin le. Jus aktak väráldav ähttsá de Áhtje gieresvuohta ij le sujna.</verse>
          <verse number="16" Dan diehti gå gájkka mij le väráldin, oattje hálo, tjalmij hálo ja stuorástallama e Áhtjes boade, ájnat väráldis.</verse>
          <verse number="17" Ja värált dåssjån aktan hálojis, valla guhti Jubmela sidodav dahká ihkeven ájggáj bissu.</verse>
        </section>
        <section title="Ållo antikrista maŋemus ájge" 
          <verse number="18" Máná, maŋemus ájgge dát le. Gullam lihpit antikrissta le boahtemin ja juo li dal ållo antikrista boahtám. Dassta maŋemus ájggen dáv diehtep.</verse>
          <verse number="19" Sij li mijás vuolggám valla ettjin goassak midjij gullu. Jus midjij lulun gullut de mijá lusi ganudit lulun, valla de luluj bigoduvvat aktak sijás ij midjij gullu.</verse>
          <verse number="20" Valla didja lihpit Ájllisis vuojdaduvvam ja gájka dåbddåbihtit sádnesvuodav -</verse>
          <verse number="21" Iv tjále dan diehti gå sádnesvuodav ehpit dåbdå. Dåbddåbihtit dij dav ja diehtebihtit gieles ij sádnesvuodas badjána.</verse>
          <verse number="22" Guhtis le gielestiddje ietján gå sån guhti Jesusav Kristusin vuornnu. Guhti Áhtjev ja Bárnev vuornnu le antikrissta.</verse>
          <verse number="23" Ij le Áhttje sujna, guhti Bárnev vuornnu. Guhti Bárnev dåbdås sujna le aj Áhttje.</verse>
          <verse number="24" Bisodihtit majt álgos lihpit gullam. Jus vuorkudihpit mav álgos lihpit gullam de dij aj Bárnen ja Áhtjen bissobihtit.</verse>
          <verse number="25" Ja dát le mav iesj midjij jáhtij: ihkeven iellem.</verse>
          <verse number="26" Tjállemin lev dal didjij sijáj birra gudi dijáv sihti biehttet.</verse>
          <verse number="27" Valla diján bissu vuojdas mav sujsta lihpit oadtjum ja ehpit åhpadiddjev dárbaha. Dan diehti gå suv vuojdas dijáv gájkka åhpat - hoallá sáddnáv, ij gällásav. Dahkit gåktu dijáv le åhpadam ja bissut sujna.</verse>
        </section>
        <section title="Jubmela máná" 
          <verse number="28" Máná, bissut sujna vaj jálo lip, gå sån ietjas bigot ja ep suv åvdån dárbaha hehpanit gå de boahtá.</verse>
          <verse number="29" Jus diehtebihtit suv rievtesferdugin, de diehtebihtit juohkkahattjav rievtesferdugin viessomin sujsta riegádij.</verse>
        </section>
      </chapter>
      <chapter title="3. kap." 
        <verse number="1" Gähttjit makkir gieresvuodav Áhttje midjij vuosedij, gå Jubmela mánnán gåhtjoduvvap. Suv máná vuojn lip. Värált ij mijáv dåbdå, dan diehti gå ij le goassak sunji dåbdijdam.</verse>
        <verse number="2" Muv gärrása, Jubmela máná dal lip, valla ij le ájn bihkusin manen sjaddap. Diehtep galla gå ietjas bigot de suv lágátjin sjaddap, dajna gå bessap suv vuojnnet gåktu le.</verse>
        <verse number="3" Juohkkahasj gänna sunji le dát doajvvo rájnni ietjas, nåv gåktu sån iesj le rájnas.</verse>
        <verse number="4" Guhti suddot aj lágav doadjá, dajna gå suddo lágav doadjá.</verse>
        <verse number="5" Diehtebihtit sån le ietjas bigodam suttojt gádodittjat, ja ietjanis älle sutto.</verse>
        <verse number="6" Guhti sujna bissu ij suddoda. Guhti suddot ij le goassak suv vuojnnám, ij ga suv dåbdå.</verse>
        <verse number="7" Máná, allit avtak ietjada tjáddjidahte. Guhti rievtesvuodav dahká, le rievtesferduk, nåv gåktu Kristus le rievtesferduk.</verse>
        <verse number="8" Guhti suddot le bärggala mánná, dan diehti gå bärggal le juo álgos suddodam. Valla Jubmela Bárnne bigoduváj bärggala bargojt dåssjidittjat.</verse>
        <verse number="9" Guhti Jubmelis riegádij ij suddoda, dan diehti gå Jubmela sádjo sujna bissu. Ja sån ij máhte suddodit dajna gå le Jubmelis riegádam.</verse>
        <verse number="10" Dássta bihkus, gudi li Jubmela ja gudi li bärggala máná: guhti rievtesferdugit ij barga ij Jubmelij gullu, ij ga guhti vieljas ij iehtse.</verse>
        <section title="Gaskama gieresvuohta" 
          <verse number="11" Dáv ságav juo álggorájes lihpit gullam: ähttsup guhtik guojmáma.</verse>
          <verse number="12" Allup Kaina lágátjin lehku, guhti lij Bahágisá mánná ja vieljas gåttij. Manen suv gåttij? Danen gå suv dago lidjin bahá valla vieljas lidjin rievtesferduga.</verse>
          <verse number="13" Vielja, allit alvaduvá jus värált dijáv vasjot.</verse>
          <verse number="14" Diehtep jábmemis lip iellemij mannam, dajna gå iehttsep vieljajdimme. Guhti ij iehtse bissu jábmemin.</verse>
          <verse number="15" Guhti vieljas vasjot le almasjgådde ja diehtebihtit almasjgådden ij le ihkeven iellem.</verse>
          <verse number="16" Dåbdijdam lip gieresvuohtaj dajna gå Jesus hekkas mijá åvdås vattij. Mij lip aj välggogisá hekkajdimme vieljaj åvdås vaddet.</verse>
          <verse number="17" Jus avtanik le gájkka majt väráldin dárbaj ja vieljas vuojnná niedan, valla vájmos sunji dahppá, gåktus de Jubmela gieresvuohta sujna bissu?</verse>
          <verse number="18" Máná, allup guoros bágoj ähttsu, ájnat dagoj ja sádnesvuodajn. 19/20 De diehtep sádnesvuoda máná lip, ja jus vájmmo mijáv duobbmi de jasskavuodan lip suv åvdån, gå Jubmel le mijá vájmos stuoráp ja gájkka diehtá.</verse>
          <verse number="21" Muv gärrása, jus vájmmo ij mijáv duobbmi de Jubmela åvdån jálo lip.</verse>
          <verse number="22" Ja majt lulujma sujsta råhkålit, oadtjot lulujma, gå suv budájt anodip ja dahkap dav mij suv miela milta le.</verse>
          <verse number="23" Ja dát le suv budá: jáhkket galggap Bárnes Jesus Kristusa nammaj ja iehttset guhtik guojmáma nåv gåktu gåhtjoj.</verse>
          <verse number="24" Guhti Jubmela budájt anot, bissu Jubmelin ja Jubmel sujna. Ja Vuojŋŋanisás, mav midjij le vaddám, diehtep suv bissot mijájn.</verse>
        </section>
      </chapter>
      <chapter title="4. kap." 
        <section title="Sádnesvuoda Vuojŋŋanis jali tjáddjididdje" 
          <verse number="1" Muv gärrása, allit gájkka vuojŋŋanisájda jáhke, ájnat åtsådihtit jus Jubmelis båhti, dajna gå väráldij li ållo vierreprofehta boahtám.</verse>
          <verse number="2" Vuojnnebihtit de makkir Vuojŋŋanis le Jubmela: juohkka vuojŋŋanis mij Jesus Kristusav almatjin dåbdås le Jubmelis boahtám,</verse>
          <verse number="3" valla vuojŋŋanis mij Jesusav vuornnu ij le Jubmelis. Antikrista vuojŋŋanisáv gulájda boadátjit ja juo le dal väráldin.</verse>
          <verse number="4" Valla didja, máná, lihpit Jubmelis ja lihpit vierreprofehtajt vuojttám, dajna gå guhti le dijájn, le sujsta stuoráp guhti le väráldin.</verse>
          <verse number="5" Sij li väráldis ja danen värálda láhkáj ságasti ja värált sijáv gulldal.</verse>
          <verse number="6" Valla mij lip Jubmelis. Guhti Jubmelav dåbddå gulldal mijáv; guhti Jubmelis ij boade ij mijáv gulldala. Nåvti buktep sádnesvuoda ja tjáddjididdje vuojŋŋanisájt tjuolldet.</verse>
        </section>
        <section title="Jubmel le gieresvuohta" 
          <verse number="7" Muv gärrása, ähttsup guhtik guojmáma, dajna gå gieresvuohta Jubmelis boahtá, ja guhti ähttsá le Jubmelis riegádam ja Jubmelav dåbddå.</verse>
          <verse number="8" Valla guhti ij iehtse ij Jubmelav dåbdå, dajna gå Jubmel le gieresvuohta.</verse>
          <verse number="9" Jubmela gieresvuohta návti midjij bigoduváj: ájnna Bárnes väráldij rájaj vaj lulujma suv baktu viessut.</verse>
          <verse number="10" Dát le gieresvuohta: ij dat gå Jubmelav lip ähttsám, ájnat sån le mijáv ähttsám ja Bárnes såbadusvärron mijá suttoj åvdås rádjam.</verse>
          <verse number="11" Muv gärrása, jus Jubmel mijáv nåv iehtsij, vierttip mij aj guhtik guojmáma iehttset.</verse>
          <verse number="12" Aktak ij le Jubmelav goassak vuojnnám. Valla jus guhtik guojmáma iehttsep de Jubmel agev le mijájn ja suv gieresvuohta le mijá sinna ålliduvvam.</verse>
          <verse number="13" Sån midjij Vuojŋŋanisás vattij, ja danen diehtep mij bissop sujna ja sån mijájn.</verse>
          <verse number="14" Mij vuojnijma ja vihtanasstep Áhttje Bárnes rájaj väráldav gájutjit.</verse>
          <verse number="15" Jus aktak Jesusav Jubmela Bárnnen dåbdås de Jubmel sujna bissu ja sån Jubmelin.</verse>
          <verse number="16" Mij lip Jubmela gieresvuohtaj dåbdijdam ja jáhkkep dasi. Jubmel le gieresvuohta ja guhti gieresvuodan bissu, aj Jubmelin bissu ja Jubmel sujna.</verse>
          <verse number="17" Nåvti le gieresvuohta mijá lunna ållånam: duobmo biejven lip jálo, dajna gå gåktu Kristus le, nåvti mij lip dán väráldin.</verse>
          <verse number="18" Gieresvuodan ij le ballo, ájnat ålles gieresvuohta balov vuodjel. Ballo stráffaj gullu ja guhti ballá ij le ålles gieresvuohtaj jåvsådam.</verse>
          <verse number="19" Mij iehttsep danen gå sån vuostak mijáv iehtsij.</verse>
          <verse number="20" Jus aktak javllá: ”Jubmelav ähtsáv”, valla vieljas vasjot, de gieles. Guhti vieljas ij iehtse, gev le vuojnnám, ij Jubmelav ga iehtse, gev ij le vuojnnám.</verse>
          <verse number="21" Ja dát le budá mav midjij vattij: guhti Jubmelav ähttsá iehttsis vieljas aj.</verse>
        </section>
      </chapter>
      <chapter title="5. kap." 
        <section title="Jubmela budájt anodit" 
          <verse number="1" Juohkkahasj guhti jáhkká Jesusav Kristusin le Jubmelis riegádam, ja guhti áhtjev ähttsá, ähttsá suv mánájt.</verse>
          <verse number="2" Mij Jubmela mánájt iehttsep dan diehti gå Jubmelav iehttsep ja suv budájt anodip.</verse>
          <verse number="3" Gieresvuohta Jubmelij le gå anodip suv budájt. Suv budá älle låssåga,</verse>
          <verse number="4" dan diehti gå gájka gudi li Jubmelis riegádam väráldav vuojtti ja dát le vuojtto, mij väráldav vuojtij: mijá jáhkko.</verse>
          <verse number="5" Ij má aktak ietjá väráldav vuojte, gå sån guhti jáhkká Jesusav Jubmela Bárnnen?</verse>
        </section>
        <section title="Iellem le Jubmela bárnen" 
          <verse number="6" Jesus Kristus le sån, guhti tjátje ja vará baktu bådij. Ittjij dåssjå tjátje ájnat tjátje ja vará baktu. Ja Vuojŋŋanis vihtanasstá dajna gå Vuojŋŋanis le sádnesvuohta.</verse>
          <verse number="7" Vihtana li gålmås:</verse>
          <verse number="8" Vuojŋŋanis, tjáhtje ja varra, gudi avtat mielas li.</verse>
          <verse number="9" Mij ham almatjij vihtanasstemijt dåhkkidip, valla Jubmela vihtanasstem le stuoráp, dan diehti gå Jubmel vihtanastij Bárnes birra.</verse>
          <verse number="10" Guhti Jubmela bárnnáj jáhkká, vihtanasstemav vájmmusis duosstu. Guhti Jubmelij ij jáhke dahká suv gielestiddjen, dajna gå ij jáhke Jubmela vihtanasstemij Bárnes birra.</verse>
          <verse number="11" Ja dát le vihtanasstem: Jubmel midjij ihkeven iellemav vattij ja dat iellem le suv Bárnen.</verse>
          <verse number="12" Gänna suv Bárnne le, sujna le iellem. Gänna ij le Jubmela Bárnne, ij le iellem.</verse>
        </section>
        <section title="Råhkålibme suddárij åvdås" 
          <verse number="13" Dáv tjáláv didjij, gudi Jubmela Bárne nammaj jáhkkebihtit vaj lulujda diehtet diján le ihkeven iellem.</verse>
          <verse number="14" Ja mijá jálos åssko Jubmelij le dát: jus ádnop sujsta juojddá mij le suv sidoda milta, de gullá.</verse>
          <verse number="15" Ja jus diehtep, gullá majt ájn ádnot lulujma, de diehtep oadtjop aj majt ánojma.</verse>
          <verse number="16" Jus aktak vieljas vuojnná suttov dahkamin mij ij jábmemij doalvo, de råhkålus suv åvdås ja Jubmel sunji iellemav vaddá, sidjij aj gudi e suttojt dagá ma jábmemij doalvvu. Le sutto ma jábmemij doalvvu, valla dakkir sutto diehti iv dijáv gåhtjo råhkålit.</verse>
          <verse number="17" Juohkka vierrevuohta le suddo, valla li sutto ma e jábmemij doalvo.</verse>
        </section>
        <section title="Tjoahkkájgäsos" 
          <verse number="18" Mij diehtep Jubmelis riegádiddje e suddoda. Guhti Jubmelis riegádij sijáv várjjal, ja Bahágis ij sijáv máhte duohtadit.</verse>
          <verse number="19" Diehtep Jubmelis lip ja ålles värált le Bahágisá fámo vuolen.</verse>
          <verse number="20" Mij aj diehtep Jubmela Bárnne le boahtám ja midjij jiermijt vaddám Sáddnáv dåbdåtjit ja Sáddnán iellep, suv Bárnen Jesus Kristusin. Sån le sáddná jubmel ja ihkeven iellem.</verse>
          <verse number="21" Máná, várrijihtit boajtojubmelijs.</verse>
        </section>
      </chapter>
    </book>
    <book title="Johannesa nubbe girjje" 
      <chapter title="1. kap." 
        <section title="Varrudagá" 
          <verse number="1" Vuorrasis varrudagá válljim áhkkáj aktan mánájis, gejt sáddnán ähtsáv ja iv dåssjå mån, ájnat gájka gudi sádnesvuohtaj li dåbdijdam.</verse>
          <verse number="2" Iehttsep sijáv sáddná diehti mij miján bissu ja miján le ihkeven ájggáj.</verse>
          <verse number="3" Ármmo, ármmogisvuohta ja ráfe Jubmel Áhtjes ja Jesus Kristusis, Áhtje Bárnes, lehkus mijájn sádnesvuodan ja gieresvuodan.</verse>
        </section>
        <section title="Gieresvuoda budá" 
          <verse number="4" Ávvudalliv gå duv mánáj siegen vuojnniv soabmásijt sádnesvuodan viessomin, nåv gåktu Áhttje le mijáv gåhttjum.</verse>
          <verse number="5" Máttáv dal duv, muv áhkáv - iv le ådå budáv tjállemin, ájnat dav mij le juo álggorájes - ähttsup guhtik guojmáma.</verse>
          <verse number="6" Ja gieresvuohta le viessom suv budá milta. Dáv budáv lihpit álgos gullam: viessut gieresvuodan.</verse>
        </section>
        <section title="Bissut Kristusa åhpan" 
          <verse number="7" Ållo biehtte li väráldij boahtám, dakkira gudi e sidá Jesus Kristusav almatjin dåbdåstit. Dale le biehtte, Antikrissta.</verse>
          <verse number="8" Gähttjit val vaj ehpit dav masse, man åvdås lihpit barggam, ájnat ålles bálkáv oadtjobihtit.</verse>
          <verse number="9" Guhti Kristusa åhpan ij biso, ájnat ietjá gäjnojt manná, sujna ij le Jubmel. Guhti suv åhpan bissu, sujna le Áhttje ja Bárnne.</verse>
          <verse number="10" Jus aktak dijá lusi dán åhpa dagi boahtá, de allit suv viesojda luojte, allit ga buorástahte.</verse>
          <verse number="11" Guhti suv buorástahttá suv bahás bargojs oassen sjaddá.</verse>
        </section>
        <section title="Hiejttemvarrudagá" 
          <verse number="12" Mujna le enas didjij javllamussan, valla iv páhppárij ja blehkajn sidá tjállet. Doajvov dijá lusi boahtet ja ságastit dijájn ietjajnihtte mijá ávov ållidahtátjit.</verse>
          <verse number="13" Válljidum oappát máná dunji varrudagájt sárnnu.</verse>
        </section>
      </chapter>
    </book>
    <book title="Johannesa goalmát girjje" 
      <chapter title="1. kap." 
        <section title="Varrudagá" 
          <verse number="1" Vuorrasis Gajusgärrásij, gev mån sáddnán ähtsáv.</verse>
          <verse number="2" Vielljagieres, doajvov gájkka buorren ja duv vieddjen ja diedáv sielonat ráfev.</verse>
          <verse number="3" Ávvusiv gå vielja muv guossáj båhtin ja duodastin duv sádnesvuodav, gåktu sádnesvuodan vieso.</verse>
          <verse number="4" Ij mige muv ienebut ávvudahte gå gullat muv máná sádnesvuodan viessu.</verse>
        </section>
        <section title="Májnno ja lájttem" 
          <verse number="5" Vielljagieres, dån le jáhkkogis gájkka bargojn majt vieljaj åvdås dagá vájku ietjá guovlojs båhti.</verse>
          <verse number="6" Sij li vihtanasstám tjoaggulvisá åvdån gieresvuodat birra. Buorre jus sijáv manon viehkeda dan láhkáj mij le Jubmelij vuogas.</verse>
          <verse number="7" Namá diehti ham sij vuolggin ja e majdik hiednigijs duosto.</verse>
          <verse number="8" Danen vierttip sijáv huksat, vaj viehkedip sádnesvuodav sárnnedit.</verse>
          <verse number="9" Duv tjoaggulvissaj lev tjálestam. Valla Diotrefes, guhti åvdemussaj gähttjal muoladit ij mijájn sidá mavga dahkamuhájt.</verse>
          <verse number="10" Gå boadáv de ájgov dan diehti suv barggamvuogev lájttet ja gåktu sån mijáv álbet. Ja ij vil dasi dudá, vieljajt ij ga duosto. Gå iehtjáda sihti de sijájt tsuohtsot ja tjoaggulvisás vuojet.</verse>
          <verse number="11" Vielljagieres, ale baháv tjuovo, ájnat buorev. Guhti buorev dahká, Jubmelis boahtá. Guhti baháv dahká, ij le Jubmelav vuojnnám.</verse>
          <verse number="12" Demetriosa buorev gájka vihtanasstin, iesj sádnesvuohta aj. Mij aj vihtanasstep ja diedá mijá vihtanasstemav duohtan.</verse>
        </section>
        <section title="Hiejttemvarrudagá" 
          <verse number="13" Mujna le enas dunji javllamussan valla iv páhppárij ja blehkajn sidá tjállet.</verse>
          <verse number="14" Doajvov duv ruvva besav vuojnnet, vaj oadtjun ságastallat.</verse>
          <verse number="15" Ráfe lehkus dunji. Rádna varrudahtti. Sárno varrudagájt rádnajda, juohkkahattjaj sierra.</verse>
        </section>
      </chapter>
    </book>
    <book title="Judasa girjje" 
      <chapter title="1. kap." 
        <section title="Varrudagá" 
          <verse number="1" Judasis, Jesus Kristusa dievnáris, Jakoba vieljas, sidjij gejt Jubmel Áhttje le gåhttjum ja ähttsá ja Jesus Kristusij várjjal.</verse>
          <verse number="2" Ármmogisvuohta, ráfe ja gieresvuohta didjij valljen.</verse>
        </section>
        <section title="Vierreåhpadiddje duobbmuj boahttuji" 
          <verse number="3" Muv gärrása, gå duohtavuodajn didjij tjáláv mijá aktisasj gádjusime birra, de vierttiv dijáv vágodit. Oajbbut jáhko åvdås mij akti le ájllisijda åskelduvvam.</verse>
          <verse number="4" Dijá sähkáj li vuojn muhtem almatja muollam, gudi juo ájggá duobbmuj mierreduvvin. Sij li surodime ja mijá Jubmela ármov rattukvuohtaj jårggåli ja vuornnu mijá ájnna ráddijiddjev ja härráv, Jesus Kristusav.</verse>
          <verse number="5" Sidáv mujttádit, vájku juo gájkka diehtebihtit, gåktu Härrá vuostak ietjas álmmugav Egyptas gájoj, valla jáhkodimijt maŋŋela gåttij.</verse>
          <verse number="6" Ja ieŋŋgilijt gudi sajijdisá ettjin árvvon ane, ájnat årrombájkijt guodin; sijájt sån le sjievnnjeda ihkálasj tjadnasij tjanádam duobmo stuorra biejve rádjáj.</verse>
          <verse number="7" Mujttit aj Sodomav ja Gomorrav ja stádajt birrusin, ma ieŋŋgilij láhkáj skiegesvuodan ja luondo vuosstij viessun. Ihkeven dålåjn mávseduvvin gájkajda várron.</verse>
          <verse number="8" Daŋgas diehti dá tjalmedis niegadiddje dan láhkáj dahki. Rubmahav bádatji, alep fámojt vuornnu ja alme viesádijt álbedi.</verse>
          <verse number="9" Ittjij ga alemus ieŋŋgil Mikael, bärggalav álbedimij duobbmi, gå sujna Mosesa rubmaha nanna rijddalij, ájnat javlaj: ”Härrá duv mávsedis.”</verse>
          <verse number="10" Valla dá almatja gis dav álbedi man birra e mavga diede, ja ietjasa biejssti dajna mav luondos dádjadi degu jiermedis juhtusa.</verse>
          <verse number="11" Vuoj sidjij! Sij li Kaina gäjno nanna ja Bileama láhkáj bálká diehti tjáddjidimij barggi. Korah láhkáj vuosteldimesa diehti håhkkåni.</verse>
          <verse number="12" Sij li skámodieble gudi dijá gieresvuoda mállásijda skámástalák säbrri ja val ietjasa huksi. Sij li rásjodis balva ma biekkajn vássi, tjavtja sjattodis muora, ruohtsastuvvam ja guovte gärddáj jábmám.</verse>
          <verse number="13" Sij li márajdiddje mera báro, vastesvuodajn såbddågieran, tjádjániddje tjuolunnáste majt tjáhppadamos sjievnnjet ihkeven ájggáj le vuorddemin.</verse>
          <verse number="14" Daj almatjij birra Henok, Adama giehttjit buolvas, åvddålijsárnoj: ”Gehtja, Härrá boahtá ietjas tuvsánij ájllisijs</verse>
          <verse number="15" gájkka almatjijt duobbmitjit ja gájkka surodimijt divna surodis dagoj åvdås mávsedittjat, ja gájkka garra bágoj diehti majt dá tjáhppis suddára li suv vuosstij javllam.”</verse>
          <verse number="16" Murkesti, lájtti ja ietjasa háloj milta viessu, njálmes goarssás bágo gurgadi ja daŋga bále almatjijt ietjasa ávke diehti lávgájdalli.</verse>
        </section>
        <section title="Kristusav vuorddemin" 
          <verse number="17" Valla dij, muv gärrása, mujttit majt mijá Härrá Jesus Kristusa apostela åvddålijsárnnun.</verse>
          <verse number="18" Didjij hållin: ”Maŋemus ájge båhti álbediddje gudi surodimij háloj milta barggi.”</verse>
          <verse number="19" Siradiddjen li, gudi väráldij gulluji ja Vuojŋŋanisá dagi.</verse>
          <verse number="20" Valla dij, muv gärrása, gievrrodihtit ietjada gájkin Judasa girjje ájllisamos jáhkujn ájlis Vuojŋŋanisáv råhkådaládijn.</verse>
          <verse number="21" Bissut Jubmela gieresvuodan ja vuorddit mijá härrá Jesus Kristusa ármmogisvuodav mij ihkeven iellemav vaddá.</verse>
          <verse number="22" Ármmálasstit dakkirijt gudi guoktástalli,</verse>
          <verse number="23" råhttijihtit sijáv dålå sissta ja gádjut. Valla muhtemijt balujn ármmálasstit, vasjodattijn tjabu sijá oattjes duolvvam biktasijt.</verse>
        </section>
        <section title="Hiejttemhålla" 
          <verse number="24" Guhti dijáv gahttjamis várjjal ja dijáv herlukvuodas åvddåj vigedibmen ja sjållerdiddjen biedjá,</verse>
          <verse number="25" ájnna Jubmel guhti mijáv le härrá Jesus Kristusa baktu lånestam, suv le herlukvuohta, stuorravuohta, gievrrudahka ja fábmo, gájkka ájgij åvddåla, dálla ja ihkeven ájggáj, amen.</verse>
        </section>
      </chapter>
    </book>
    <book title="Johannesa bigodibme" 
      <chapter title="1. kap." 
        <section title="Álggo ja varrudagá" 
          <verse number="1" Dát le Jesus Kristusa bigodibme, mav Jubmel sunji vattij dievnárijda vuosedittjat mij ruvva galggá sjaddat. Rájaj ieŋŋgilas ja dav diededij dievnárises Johannesij,</verse>
          <verse number="2" guhti vihtanastij Jubmela bágo ja Jesus Kristusa vihtanasstema birra, gájkka majt vuojnij.</verse>
          <verse number="3" Sálugin guhti låhkå ja sálugin gudi bágojt dán åvddålijsárnnomin gulli ja vuorkkiji mij dánna le. Dan diehti gå ájgge le lahka.</verse>
          <verse number="4" Johannesis Asia gietja tjoaggulvissaj. Ármmo ja ráfe sujsta, guhti le ja guhti lij ja guhti boahtá, ja gietjat vuojŋŋanisás gudi li tråvnås åvdån</verse>
          <verse number="5" ja Jesus Kristusis, åskåldis vihtanis, jábbmegij lussta vuostasj riegádiddje ja ednama gånågisáj oajvemus. Sån mijáv ähttsá ja varájnis suttojstimme tjåvdij</verse>
          <verse number="6" ja mijáv gånågisrijkkan dagáj, Jubmela, Áhtjes härrán. Sunji lehkus guddne ja fábmo ihkeven ájggáj, amen.</verse>
          <verse number="7" Gehtja, aktan balvaj boahtá ja juohkka tjalmme suv vuojnná, sij aj gudi suv tjuoggun. Ja gájkka ednama álmmuga suv diehti luodjogåhti. Sjaddis nåv, amen.</verse>
          <verse number="8" Mån lev A ja O, javllá Härrá Jubmel, gájkviekses, guhti le ja guhti lij ja guhti boahtá.</verse>
        </section>
        <section title="Johannesa bárudis Patmossuollun" 
          <verse number="9" Mån, Johannes, vielljada guhti dijájn Jesusin lev oassen gierddisvuodas, gånågisárvos ja sávresvuodas, lidjiv Patmossuolluj boahtám Jubmela bágo ja Jesusa vihtanasstema diehti.</verse>
          <verse number="10" Härrá biejve almajs gahttjiv ja duogenam låggŋis jienav gulliv, basuvna jienav,</verse>
          <verse number="11" mij javlaj: ”Tjále girjjáj majt vuojná ja rája dav gietja tjoaggulvissaj, Efesosij, Smyrnaj, Pergamonaj, Tyatiraj, Sardesij, Filadelfiaj ja Laodikeiaj.”</verse>
          <verse number="12" Jårgijdiv gehtjatjit guhti munji hålaj. Ja gå jårgijdiv vuojnniv gietjav gållegintaljuolge,</verse>
          <verse number="13" ja gintaljuolgij guovddelin almatjabárne muodugav, guhkes gárvoj juolggerádjáj ja gålleavve birális.</verse>
          <verse number="14" Suv oajvve ja vuobda lidjin vielggis hullo lágátja, degu muohta, ja tjalme degu dållåsjnjibtjo.</verse>
          <verse number="15" Juolge lidjin degu guojtte brånsså vuobnen háhtsaguvvamin, ja suv jiedna degu márajdiddje tjátjij juhtsa.</verse>
          <verse number="16" Oalges giedan gietjav náste adnalij, ja basstelis, guovteájvuk svierdde njálmes idij ja suv muohto lij biejve lágásj, ålles fámos bájttemin.</verse>
          <verse number="17" Gå suv vuojnniv gahttjiv degu jábbme suv juolgij åvddåj. Ja sån biejaj oalges giedas muv nali ja javlaj: ”Ale balá. Mån lev vuostasj ja maŋemus,</verse>
          <verse number="18" ja guhti viesov. Jábmám lidjiv, ja gehtja, ihkeven ájggáj viesov, ja mujna li tjoavddaga jábmemij ja jábbmekájmmuj.</verse>
          <verse number="19" Tjále dal mav vuojnni, mij le ja mij le boadátjit.</verse>
          <verse number="20" Dát le tjiegosvuohta gietja náste birra majt muv oalges giedan le vuojnnám ja gietja gållegintaljuolge birra: gietjav náste li gietja tjoaggulvisá ieŋŋgila, ja gietjav gintaljuolge li gietjav tjoaggulvisá.</verse>
        </section>
      </chapter>
      <chapter title="2. kap." 
        <section title="Efesosa tjoaggulvissaj" 
          <verse number="1" Tjále Efesosa tjoaggulvisá ieŋŋgilij: Návti hoallá guhti gietjav náste oalges giedanis anet, guhti gietja gållegintaljuolge gaskan vádtsá.</verse>
          <verse number="2" Duv dagojt, duv rahtjamijt ja duv sávresvuodav dåbdåv ja diedáv i bahás almatjijt gierda. Dån le sijájt gähttjalam gudi apostelin ietjasa gåhttju vájku älle, ja sijájt gielestiddjen gávnnam.</verse>
          <verse number="3" Dån le sávrre, muv namá diehti le ålov gierddam ja ille vájbbam.</verse>
          <verse number="4" Valla duv vuosstij lev dan diehti gå vuostasj gieresvuodat le guodám.</verse>
          <verse number="5" Mujte gåsstå gahttji, buorádusáv dagá ja dagá åvdep dagojt. Jus buorádusáv i dagá, de duv lusi boadáv gintaljuolgát sirdátjit.</verse>
          <verse number="6" Valla májnodahtte le gå nikolaitaj bargojt vasjoda. Dajt mån aj vasjodav.</verse>
          <verse number="7" Gänna li bielje, gulldalis mav Vuojŋŋanis tjoaggulvisájda hoallá! Sunji guhti vuojttá vattáv iellema muoras bårråt, mij Jubmela paradijsan le.</verse>
        </section>
        <section title="Smyrna tjoaggulvissaj" 
          <verse number="8" Ja tjále Smyrna tjoaggulvisá ieŋŋgilij: Návti hoallá, vuostasj ja maŋemus, guhti lij jábmám valla älláj vas.</verse>
          <verse number="9" Duv gierddamusájt ja hedjudagáv dåbdåv valla dån le boanndá, ja diedáv gåktu duv álbedi gudi ietjasa juvdán gåhttju vájku älle, ájnat li Sáhtána synagoga.</verse>
          <verse number="10" Ale balá dassta mav viertti gierddat. Gehtja, bärggal le muhtemijt dijájs fáŋŋgagoahtáj biejatjit gähttjaluvátjit, ja lågev biejve hähttubihtit gierddat. Åro jáhkkogis gitta jábmemij, de dunji iellema vuojtokråvnåv vattáv.</verse>
          <verse number="11" Gänna li bielje, gulldalis mav Vuojŋŋanis tjoaggulvisájda hoallá! Nubbe jábmem ij vahágahte suv guhti vuojttá.</verse>
        </section>
        <section title="Pergamona tjoaggulvissaj" 
          <verse number="12" Ja tjále Pergamona tjoaggulvisá ieŋŋgilij: Návti hoallá gänna le basstelis, guovteájvuk svierdde.</verse>
          <verse number="13" Diedáv gånnå vieso, gånnå Sáhtána tråvnnå le. Daŋgas diehti muv namáv anoda ja ittji vuorno munji jáhkkemis, i ga daj biejvij gå Antipas, muv åskåldis vihtan, gådduj dijá lunna, Sáhtána årrombájken.</verse>
          <verse number="14" Valla juoga mujna duv vuosstij le. Duv lunna li muhtema gudi Bileama åhpav tjuovvu. Sån ham Balakav åhpadij israelagijt tjáddjidit värrobiergov båråtjit ja skiegesvuodan viesutjit.</verse>
          <verse number="15" Duv lunna li aj dakkira gudi dan láhkáj nikolaitaj åhpav tjuovvu.</verse>
          <verse number="16" Dagá buorádusáv! Ietján duv lusi ruvva boadáv ja njálme svierdijn sijájn doarov.</verse>
          <verse number="17" Gänna li bielje, gulldalis majt Vuojŋŋanis tjoaggulvisájda hoallá! Sunji guhti vuojttá, tjiegos mánnás vattáv ja vielggis giergev vattáv, ja gärggáj le ådå namma tjáleduvvam mav aktak ietjá ij dåbdå gå guhti dav oadtju.</verse>
        </section>
        <section title="Tyatira tjoaggulvissaj" 
          <verse number="18" Ja tjále Tyatira tjoaggulvisá ieŋŋgilij: Návti Jubmela Bárnne hoallá, gänna tjalme li dållåsjnjibtjoj lágátja ja juolge gållebrånså muoduga.</verse>
          <verse number="19" Duv dagojt, duv gieresvuodav ja duv jáhkov, duv dievnastimev ja duv sávresvuodav dåbdåv ja diedáv duv maŋemus dagojt vuostatjijs ålobun.</verse>
          <verse number="20" Valla duv vuosstij lev, gå nissunav Isebelav gierda, guhti ietjas profehtan gåhttju ja åhpajnis muv dievnárijt tjáddjit skiegesvuodan viesutjit ja värrobiergov båråtjit.</verse>
          <verse number="21" Ájgev sunji vaddiv buorádusáv dagátjit, valla skiegesvuodastis ittjij sidá jårgijdit.</verse>
          <verse number="22" Skihppen suv dagáv, ja gudi sujna skiegesvuodan viessu vájvvásij åttjudalli jus suv dagojs e jårgijda.</verse>
          <verse number="23" Ja suv mánájt vastes gålggedávdajn gåttåv. Gájkka tjoaggulvisá dádjadisá månemijt ja tsågijt åtsådaláv ja juohkkahattjav dagojs milta mávsedav.</verse>
          <verse number="24" Valla dijájda iehtjádijda Tyatiran, gájkajda gejn ij le dát oahppa ja gudi ehpit dav dåbdå, mij Sáhtána tjiegŋalissan gåhtjoduvvá, didjij javlav: iv ietjá noadev dijá nali bieja.</verse>
          <verse number="25" Valla anodihtit mij diján juo le dasik boadáv.</verse>
          <verse number="26" Guhti vuojttá ja muv dagojt gitta nåhkåmij anot, sunji vattáv fámov álmmugij badjel,</verse>
          <verse number="27" sijáv ruovddesåppijn räjnnuhittjat ja nåv gåktu rájrrelihtijt sijáv tsuovkkitjit,</verse>
          <verse number="28" dajnak fámujn mav Áhtjestam lev oadtjum. Ja sunji idedisguovsojnástev vattáv.</verse>
          <verse number="29" Gänna li bielje, gulldalis majt Vuojŋŋanis tjoaggulvisájda hoallá!</verse>
        </section>
      </chapter>
      <chapter title="3. kap." 
        <section title="Sardesa tjoaggulvissaj" 
          <verse number="1" Ja tjále Sardesa tjoaggulvisá ieŋŋgilij: Návti hoallá gänna li Jubmela gietjav vuojŋŋanisá ja gietjav náste. Duv dagojt dåbdåv, gulo milta dån vieso, valla dån le jábmám.</verse>
          <verse number="2" Gåhttså ja nanni dav mij ájn le ja lij jábmemin. Ja jábmemin lij, dan diehti gå gávnnam lev duv dago älle ållåsa muv Jubmela åvdån.</verse>
          <verse number="3" Mujte majt gulli ja duosstu, vuorkki dajt ja dagá buorádusáv. Jus i gåhttså de boadáv suollaga lágátjin, ja vil i diede goassa boadáv duv lusi.</verse>
          <verse number="4" Valla dujna li muhtem ájnegattja Sardesin gudi älle biktasijdesa duolvvadam, ja sij bessi mujna vájaldit vielggis biktasij dan diehti gå li dav ánssidam.</verse>
          <verse number="5" Guhti vuojttá gárvoduvvis vielggis biktasijda. Iv suv namáv iellema girjes sihko, valla dåbdåstav namáv Áhtjám ja suv ieŋŋgilij åvdån.</verse>
          <verse number="6" Gänna li bielje gulldalis, majt Vuojŋŋanis tjoaggulvisájda hoallá!</verse>
        </section>
        <section title="Filadelfia tjoaggulvissaj" 
          <verse number="7" Ja tjále Filadelfia tjoaggulvisá ieŋŋgilij: Návti hoallá guhti le ájlis, guhti le duohtahoalle ja gänna Davida tjåvda le, guhti rahpá vaj aktak ij buvte dahppat ja dahppá vaj aktak ij buvte rahpat.</verse>
          <verse number="8" Duv dagojt dåbdåv. Gehtja, dunji lev uvsav rahpam, mav aktak ij buvte dahppat. Dujna le unnán fábmo, valla muv bágov le vuorkkim ja ille muv namáv vuornnum.</verse>
          <verse number="9" Gehtja, soabmásijt dibdáv Sáhtána synagogas boahtet, muhtemijt gudi ietjasa juvdán gåhttju vájku älle ájnat gielesti. Gehtja, sijáv gåhtjov boahtet ja duv juolgij åvddåj luojttádit vaj buojkkáji duv ähtsáv.</verse>
          <verse number="10" Dån le bágov muv sávresvuoda birra vuorkkim, ja danen duv várjjalav gähttjalime båttås mij väráldij le boadátjit ednama álmmugijt gähttjalittjat.</verse>
          <verse number="11" Boadáv ruvva. Anoda mij dujna juo le vaj aktak ij vuojtokråvnåv dujsta válde.</verse>
          <verse number="12" Guhti vuojttá dagáv tjuolldan Jubmelam tiemmpelij mav ij dasti guode. Sunji áhtjám Jubmela namáv tjáláv ja Jubmela stáda namáv, ådå Jerusalema, mij vuolus almes muv Jubmelis boahtá, ja ådå namám.</verse>
          <verse number="13" Gänna li bielje, gulldalis majt Vuojŋŋanis tjoaggulvisájda hoallá!</verse>
        </section>
        <section title="Laodikeia tjoaggulvissaj" 
          <verse number="14" Ja tjále Laodikeia tjoaggulvisá ieŋŋgilij: Návti hoallá guhti le Amen, åskåldis ja sáddná vihtan, Jubmela sjivnnjádusá álggo.</verse>
          <verse number="15" Duv dagojt dåbdåv, dån ille galmas ille ga liekkas. Jus gis lulu juogu de galmas jali liekkas!</verse>
          <verse number="16" Valla dån le vuorgas, ille liekkas, ille ga galmas, ja dan diehti njálmestam duv tjålliv.</verse>
          <verse number="17" Javla muv boanndán, mujna valjev ja iv majdik åhtsåla. Ja i dádjada dådnå le gienes ja vájván, hädjo, tjalmedibme ja rihtsok.</verse>
          <verse number="18" Oajvvadav duv mujsta dålån rájnnim gållev oasstet vaj boando, ja oaste vielggis biktasijt majda rihtsovuodav gárvoda skámut tjiegatjit, ja vuojddasav tjalmijda vaj vuojná.</verse>
          <verse number="19" Mån biehtov ja bagádav gájkajt gejt ähtsáv. Duodas dahkit buorádusáv!</verse>
          <verse number="20" Gehtja, uvsa åvdån gålkudalá tjuottjudav. Jus aktak muv jienav gullá ja uvsav rahpá, de suv lusi tjáŋav sujna båråtjit ja sån mujna.</verse>
          <verse number="21" Guhti vuojttá suv dibdáv muv lunna tråvnån tjåhkkåhit, nåv gåktu mån lev vuojttám ja Áhtjám lunna suv tråvnån tjåhkkåhav.</verse>
          <verse number="22" Gänna li bielje, gulldalis majt Vuojŋŋanis tjoaggulvisájda hoallá!”</verse>
        </section>
      </chapter>
      <chapter title="4. kap." 
        <section title="Alme jubmeldievnno" 
          <verse number="1" Gehtja, dan maŋŋela vuojnniv almmáj uvsav rahppot, ja jiedna mav vuostak gulliv munji basuvna láhkáj hållamin, javlaj: ”Badjána diehki, de vuosedav mij maŋŋela boahtá.”</verse>
          <verse number="2" Ja dalága almajs gahttjiv, ja gehtja, tråvnnå almen vuojnnuj ja soames danna tjåhkkåhime.</verse>
          <verse number="3" Guhti danna tjåhkkåhij lij jaspisa ja karneola sjimuk ja tråvnå birra lij smarágda lágásj átjájuoksa.</verse>
          <verse number="4" Ja tråvnå birra guoktalåkniellja tråvnå vuojnniv ja tråvnåjn guoktalåkniellja boarrása tjåhkkåhime, vielggis biktasij ja gållekråvnnå oajven.</verse>
          <verse number="5" Tråvnås eldagisá, jubma ja átjárájde jåhtin, ja gietjav loavgá tråvnå åvdån buollin, Jubmela gietjav vuojŋŋanisá.</verse>
          <verse number="6" Tråvnå åvdån lij kristálla lágásj glássamerra. Tråvnå buohta ja birrusin lidjin niellja viessoga, tjalmijs åvdålt maŋelt dievvasa.</verse>
          <verse number="7" Vuostasj viessok lij lädjána muoduk, nubbe vuovsá, goalmádin lij almatja muohto ja nälját lij hálediddje goasskema sjimuk.</verse>
          <verse number="8" Gännánik lidjin guhtta soaje, tjalmijs bajelt vuolelt dievvasa. Vuojŋadik idja biejvve javlli: Ájlis, ájlis, ájlis le Härrá Jubmel, gájkviekses, guhti lij, guhti le ja guhti boahtá.</verse>
          <verse number="9" Ja gå viessoga rámmpodi, guddnedi ja gijttali suv guhti tråvnån tjåhkkåj ja ihkevis ihkevij viessu,</verse>
          <verse number="10" de guoktalåkniellja boarrása suv åvddåj luojttádi, guhti tråvnån tjåhkkåj, råhkådalátjit suv guhti ihkevis ihkevij viessu. Kråvnåjdisá tråvnå åvddåj biedji ja javlli:</verse>
          <verse number="11" Dån, mijá Härrá ja Jubmel, le árvvogis herlukvuodav, gudnev ja fámov duostutjit. Dån le vuojn väráldav sjivnnjedam ja duv sidoda baktu sjattaj ja sjivnnjeduváj.</verse>
        </section>
      </chapter>
      <chapter title="5. kap." 
        <section title="Libba ja girjje gietjajn sinidagájn" 
          <verse number="1" Ja vuojnniv suv tråvnån tjåhkkåhime girjjegoabrre oalges giedan, ålgolt sisŋelt tjáleduvvam ja gietjajn sinidagájn goabrriduvvam.</verse>
          <verse number="2" Ja vuojnniv fábmogis ieŋŋgilav jieddnát tjuorvvomin: ”Guhtis le árvvogis girjev rabátjit ja sinidagájt doajátjit?”</verse>
          <verse number="3" Valla aktak ittjij almen, ednamin jalik ednama vuolen girjev ájmmuda gehtjatjit rahpat.</verse>
          <verse number="4" Ja harmmadit tjierruv gå aktak ij lim árvvogis girjev rabátjit gehtjatjit.</verse>
          <verse number="5" Valla boarrásijs akta munji javlaj: ”Ale tjiero. Gehtja, vuojttám le lädján Juda máttos, Davida vierregis. Buktá girjev aktan gietjajn sinidagájn rahpat.”</verse>
          <verse number="6" Ja tråvnå åvdån ja nielje viessoga ja boarrásij åvdån vuojnniv lippav mij vuojnnet lij njuovaduvvam. Danna lidjin gietjav tjoarve ja gietjav tjalme ma li Jubmela gietjav vuojŋŋanisá åbbå ednama milta rájaduvvam.</verse>
          <verse number="7" Libba manáj suv lusi guhti tråvnån lij tjåhkkåhime ja girjev suv oalges giedas váldij.</verse>
          <verse number="8" Ja gå girjev váldij de luojttádin niellja viessoga ja guoktalåkniellja boarrása Lippa åvddåj, gännánik hárppa ja gållegárre dievas suovvasijs, ma li ájllisij råhkålvisá.</verse>
          <verse number="9" Ja de lávllun ådå lávllagav: Dån le árvvogis girjev váldátjit ja dan sinidagájt doajátjit, dajna gå le njuovaduvvam, ja varájnat Jubmelij lånestij almatjijt gájkka máttojs ja gielajs, ednamijs ja álmmugijs.</verse>
          <verse number="10" Sijáv le gånågisrijkkan mijá Jubmelij dahkam, ja härrán sunji, ja gånågissan ednamin.</verse>
          <verse number="11" Vuojnniv, gulliv moatte ieŋŋgila gielav tråvnå birra ja viessogijt ja boarrásijt; sij lidjin lågodisáj lågodisá, tuvsánij tuvsána</verse>
          <verse number="12" ja jieddnát javllin: Njuovvam Libba le árvvogis fámov duostutjit ja boanndudagáv, vijsesvuodav ja gievrrudagáv åttjutjit ja gudnev ja herlukvuodav ja rámpov.</verse>
          <verse number="13" Ja gájkka almen ednamin ja ednama vuolen sjivnnjeduvvam, meran ja gájkka danna sjivnnjeduvvam gulliv javllamin: Libbaj ja sunji guhti tråvnån tjåhkkåj, gullu rámmpo ja guddne, herlukvuohta ja fábmo ihkeven ájggáj.</verse>
          <verse number="14" Ja de niellja viessoga javllin: ”Amen.” Ja boarrása luojttádin råhkådalátjit.</verse>
        </section>
      </chapter>
      <chapter title="6. kap." 
        <section title="Guhtta sinidagá doajeduvvi" 
          <verse number="1" Ja vuojnniv Lippav avtav gietjat sinidagás doadjemin ja gulliv avtav nieljet viessogis átjágielajn javllamin: ”Boade!”</verse>
          <verse number="2" Gehtja, vuojnniv vielggis hestav ja hesta nanna ålmmåv juovsajn gesi vuojtokråvnåv vaddin, ja sån bådij vuojtten ja vuojtátjit.</verse>
          <verse number="3" Ja gå Libba nuppev sinidagáv dåjij de gulliv nuppev viessogav javllamin: ”Boade!”</verse>
          <verse number="4" Ietjá hässta, dållåruoppsat, bådij ja ålmåj dan nanna fámov oattjoj ráfev ednamis váldátjit vaj almatja bessi nubbe nuppev gåddålit. Guhka svierdev sunji vaddin.</verse>
          <verse number="5" Ja gå Libba goalmát sinidagáv dåjij de gulliv goalmát viessogav javllamin: ”Boade!” Gehtja, vuojnniv tjáhppis hestav ja hesta nanna ålmmåv, mihttogárre giedan.</verse>
          <verse number="6" ja gulliv giela sjimugav dan nielje viessoga siegen javllamin: ”Akta mihtto vejtas avta denára åvdås ja gålmmå mihto gårnes avta denára åvdås, valla ale val oaljov ja vijnav biejste.”</verse>
          <verse number="7" Ja gå Libba nälját sinidagáv dåjij de gulliv nälját viessogav javllamin: ”Boade!”</verse>
          <verse number="8" Gehtja, vuojnniv tjuojvvis hestav ja hesta nanna ålmmåv gen namma lij Jábmem, ja jábbmekájmmo lij suv fáron. Sij oadtjun fámov ednama neljadisá badjel, fámov gåddålittjat svierdijn ja nielgijn ja dávdajn ja ednama urudisáj.</verse>
          <verse number="9" Ja gå Libba vidát sinidagáv dåjij de vuojnniv álltára vuolen sijá sielojt, gudi lidjin Jubmela bágo ja vihtanasstema diehti gåddum.</verse>
          <verse number="10" Ja jieddnát tjuorvvun: ”Man guhkev, ájlis ja sáddná oajvemus, ájgo vuorddet åvddål gå duobbmi ja mijá varáv ednama viesádijs rávka?”</verse>
          <verse number="11" Ja juohkkahasj oattjoj vielggis gárvov ja gåhtjoduvvin ájn oanegattjav vuordátjit dasik sijá dievnárguojmij ja vieljaj låhko dievaj, gudi sijá láhkáj gåddutjit lidjin.</verse>
          <verse number="12" Ja vuojnniv Lippav gudát sinidagáv doadjemin. Ednam tjärvvasit skielbbij ja biejvve tjáhpudij degu tágalvuossa, ja mánno varran ruopsudij.</verse>
          <verse number="13" Ja alme náste ednamij gahttjin nåv gåktu tjaktjafijkuna muoras garra bieggan gahttji.</verse>
          <verse number="14" Ja almme gádoj nåv gåktu girjjegoabrre giessaluvvá ja gájkka váre ja suollu bájkijstisá sirddujin,</verse>
          <verse number="15" ja ednama gånågisá, alla härrá ja doarrooajve, boandá ja fábmogisá ja gájka, oarje ja friddja almatja tjiehkádin sluokkojda ja várij bávtijda,</verse>
          <verse number="16" ja várijda ja bávtijda javllin: ”Vierrit mijá nali ja tjiehkit mijáv sujsta tråvnån tjåhkkåhime ja Lippa moares,</verse>
          <verse number="17" dan diehti gå sijá stuorra moarebiejvve le boahtám ja guhtis de buktá bissot?”</verse>
        </section>
      </chapter>
      <chapter title="7. kap." 
        <section title="Fuovva tråvnå ja Lippa åvdån" 
          <verse number="1" De vuojnniv niellja ieŋŋgila ednama nieljen tjiegan tjuodtjomin ednama niellja biekka adnalime, vaj aktak biegga ij ednama jali mera badjel biekka, jalik avtak muora näjgga.</verse>
          <verse number="2" Ja vuojnniv ietjá ieŋŋgilav lullet ielle Jubmela sinidagájn badjánime ja gulliv suv jieddnát tjuorvvomin nielje ieŋŋgilij gudi fámov lidjin oadtjum ednamav ja merav vahágahtátjit:</verse>
          <verse number="3" ”Allit ednamav, merav jalik muorajt vahágahte åvddål gå lip mijá Jubmela dievnárij gállojda sinidagájt biedjam.”</verse>
          <verse number="4" Ja gulliv sijáj lågov gejda sinidagá lidjin biejaduvvam. Sij lidjin tjuohtenielljalåknielljatuvsána, ja Israela máttojs gájkka:</verse>
          <verse number="5" Juda máttos lågenanguoktatuvsána siniduvvam, Rubena máttos lågenanguoktatuvsána, Gada máttos lågenanguoktatuvsána,</verse>
          <verse number="6" Asjera máttos lågenanguoktatuvsána, Naftali máttos lågenanguoktatuvsána, Manasse máttos lågenanguoktatuvsána,</verse>
          <verse number="7" Simona máttos lågenanguoktatuvsána, Levi máttos lågenanguoktatuvsána, Isaskara máttos lågenanguoktatuvsána,</verse>
          <verse number="8" Sebulona máttos lågenanguoktatuvsána, Josefa máttos lågenanguoktatuvsána ja Benjamina máttos lågenanguoktatuvsána.</verse>
          <verse number="9" Gehtja, maŋŋela vuojnniv lågodis fuovav gájkka álmmugijs ja máttojs, ednamijs ja gielajs. Tråvnå ja Lippa åvdån tjuodtjun vielggis biktasij pálmmaoavse giedan.</verse>
          <verse number="10" Ja jieddnát tjuorvvun: Lånestibme le mijá Jubmela lunna, guhti tråvnån tjåhkkåj ja Lippa lunna.”</verse>
          <verse number="11" Divna ieŋŋgila tråvnå ja boarrásij ja nielje viessoga birra tjuodtjun ja muohto vuolus tråvnå åvddåj luojttádin ja Jubmelij råhkådallin</verse>
          <verse number="12" javladijn: ”Amen. Rámmpo ja herlukvuohta, vijssudahka ja gijtulvis, guddne ja fábmo ja gievrrudahka mijá Jubmelij ihkeven ájggáj gullu, amen.”</verse>
          <verse number="13" Ja boarrásijs akta munji javlaj: ”Gudi li sij, vielggisgárvuga, ja gåsstå sij båhti?”</verse>
          <verse number="14" Vásstediv: ”Diedá dån juo, härrá.” Munji javlaj: ”Stuorra gierddamusás sij båhti. Gárvojt li bassam ja Lippa varájn vielguduhttám.</verse>
          <verse number="15" Dan diehti Jubmela tråvnå åvdån tjuodtju ja idja biejvve suv tiemmpelin dievnnuhi, ja guhti tråvnån tjåhkkåj goades sidjij tsieggi.</verse>
          <verse number="16" E dasti nälgo, e ga gåjkå, ij biejvve jalik ietjá báhkka sijáv vájveda.</verse>
          <verse number="17" dajna gå Libba, tråvnå åvdån tjuodtjomin, le sijá räjnnuhiddje ja iellema ádjagijda sijáv lájddi ja Jubmel gájkka gadnjalijt sijá tjalmijs sagárt.”</verse>
        </section>
      </chapter>
      <chapter title="8. kap." 
        <section title="Giehttjit sinidahka doajeduvvá" 
          <verse number="1" Gå Libba giehttjit sinidagáv dåjij de almen sjávvunij lahkketijma bájkev.</verse>
          <verse number="2" Ja vuojnniv gietjav ieŋŋgila Jubmela åvdån tjuodtjomin, ja sidjij gietjav basuvna vatteduvvin.</verse>
          <verse number="3" Ja ietjá ieŋŋgil álltára guorraj gålle suovaslihtijn tjuottjadij. Sunji vaddin edna suovvasijt majt galgaj ájllisij råhkådallamijda biedjat gålleálltára nali tråvnå åvdån.</verse>
          <verse number="4" Ja suovva aktan ájllisij råhkålvisáj ieŋŋgila giedas Jubmela åvddåj badjánij.</verse>
          <verse number="5" Ja ieŋŋgil suovaslihtev váldij, dievdij dav álltára dålås ja håjggådij ednama nali. De átjá juskadatjáj ja eldagahttegådij ja ednam skielbestatjáj.</verse>
        </section>
        <section title="Gietjav basuvna. Guhtta ieŋŋgila basuvnajdisá båssu" 
          <verse number="6" Ja gietjav ieŋŋgila, gietjav basuvna giedan, ietjasa gárvedin båsutjit.</verse>
          <verse number="7" Vuostasj ieŋŋgil basuvnas båssij. De tjuormmasa ja dålå varájn segaduvvam ednamij gahttjin, ja ednamis gålmadis buolij, ja muorajs gålmadis buolij ja gájkka ruoddnis rásse.</verse>
          <verse number="8" Nubbe ieŋŋgil basuvnas båssij. Juoga mij lij stuorra buolle várre sjimuk merraj vieraj, ja meras gålmadis varran sjattaj,</verse>
          <verse number="9" gájkka mera iellijs gålmadis jámij, ja hávsajs gålmadis dåssjånij.</verse>
          <verse number="10" Goalmát ieŋŋgil basuvnas båssij. De stuorra násste almes gahtjaj, loavgá láhkáj buollemin, ja gahtjaj änojs ja ádjagijs gålmadissaj.</verse>
          <verse number="11" Ja náste namma le Bihtjarásse. Tjátjijs gålmadis bihtjarássen sjattaj, ja ållusa dat tjátjes jábmin dajna gå bihtjagin lij.</verse>
          <verse number="12" Nälját ieŋŋgil basuvnas båssij. De biejves gålmadis ja mános gålmadis ja nástijs gålmadis däjvádallin ja gålmadissaj sjevnjudin, ja biejvve tjuovgastis gålmadisáv massij ja idja aj.</verse>
          <verse number="13" Vuojnniv gulliv goasskemav girddemin alme guovddelav tsieladime: ”Vuoj, vuoj, vuoj ednama viesádijda gå dal duo nuppe gålmmå ieŋŋgila basuvnajdisá dasten tjuojadahtti.”</verse>
        </section>
      </chapter>
      <chapter title="9. kap." 
        <verse number="1" Vidát ieŋŋgil basuvnas båssij. De vuojnniv nástev almes ednamij gahttjam. Ja dasi tjiegŋalisáj tjiegŋalisá tjåvda vatteduváj.</verse>
        <verse number="2" Násste tjiegŋalisá rudnev rabáj, suovva rudnes badjánij nåv gåktu suovva stuorra vuobnes, ja rudne suovva biejvev ja ilmev sjevnjudahtij.</verse>
        <verse number="3" Suova sissta båhtin ednamav miehtáj rássegahpana, ma ednama skorpijåvnåj fámov oadtjun.</verse>
        <verse number="4" Biehtodallin ednama rásijt, avtak ietjá ruonugav jalik avtak muorav biejsttemis, valla almatjijt ládat gejn Jubmela sinidagá ällim gállojnisá.</verse>
        <verse number="5" Ettjin sijáv oattjo gåddet, valla vihtta máno bijnedit, ja bijnno le vájvástuvvama lágásj, mav skorpijåvnnåj båstådalle gullá.</verse>
        <verse number="6" Daj biejvij almatja jábmemav åhtsågåhti, valla gávnak. Hálijdi jábmet, valla jábmem sijás báhtarasstá.</verse>
        <verse number="7" Ja rássegahpana lidjin hestaj muoduga, dårruj gárveduvvam. Åjvijnisá lidjin gållekråvnå sjimuga ja daj muodo lidjin almatjij muodoj lágátja.</verse>
        <verse number="8" Vuobda lidjin nissuna vuobda lágátja, ja báne degu lädjánijn.</verse>
        <verse number="9" Dajn lidjin ruovddelágásj raddesuoje ja soaje jutsijdin degu ållo hesta vávnaj dårruj márramin.</verse>
        <verse number="10" Dajn lidjin siejbe ja båsstemsjnjutje degu skorpijåvnåjn ja daj siejbijn lij fábmo almatjijt vihtta máno vahágahtátjit.</verse>
        <verse number="11" Daj gånågis le tjiegŋalisá ieŋŋgil; suv namma hebreagiellaj le Abaddon ja grehkagiellaj Apollyon.</verse>
        <verse number="12" Vuostasj luodjomtjuorvas le vássám. Valla dan maŋŋela båhti guokta vil.</verse>
        <verse number="13" Gudát ieŋŋgil basuvnas båssij. De gulliv jienav tjårvijs gålleálltárin Jubmela åvdån,</verse>
        <verse number="14" mij javlaj gudát ieŋŋgilij gänna lij basuvnna: ”Luojte niellja ieŋŋgila gudi li tjadnasin stuorra Eufratädnogátten.”</verse>
        <verse number="15" Ja niellja ieŋŋgila gudi lidjin gárvvása dan mudduj ja bäjvváj ja dan mánnuj ja dan jahkáj luojteduvvin almatjijs gålmadisáv gåttåtjit.</verse>
        <verse number="16" Doarrofuova rijddijiddjij låhko lij guoktalåktuvsán gierde lågev tuvsána; gulliv mån sijá lågov.</verse>
        <verse number="17" Ja návti vuojnniv hestajt ja rijddijiddjijt bárudisán: siján lidjin buolleruoppsis ja tjáhppislahtte ja rissjavisská ruovddegárvo. Hestaj oajve lidjin lädjánij åjvij lágátja ja njálmijs båhtin dålå, suova ja risjá.</verse>
        <verse number="18" Almatjijs gålmadis gådduj dát gålmåt bijnos, dålås, suovas ja risjás sijá njálmijs,</verse>
        <verse number="19" dajna gå hestaj fábmo le njálmen ja siejben; daj siejbe li degu gärmmaha ja dajn li oajve maj vahágahtti.</verse>
        <verse number="20" Duo ietjá almatja gudi dajs bijnojs ettjin gåddu, ettjin daŋgas diehti giedajisá dagojs jårgijda: ettjin hiejte råhkådallamis bahás vuojŋŋanisájt ja jubmelgåvåjt gålles, silbas, brånsås, gierges ja muoras ma e máhte vuojnnet, gullat jalik vádtset.</verse>
        <verse number="21" Ja ettjin ga gåddemis jårgijda jalik skieddimijs jalik skiegesvuodas jalik suolavuodas.</verse>
      </chapter>
      <chapter title="10. kap." 
        <section title="Ieŋŋgil girjjegåbrijn" 
          <verse number="1" Ja vuojnniv ietjá alvvás ieŋŋgilav almes luojttádime balvvaj gárvoduvvam ja átjájuoksa oajves birra. Ja muohtos lij degu biejvve ja suv juolge degu dållåtjuolda,</verse>
          <verse number="2" ja giedanis lij unna rabás girjjegoabrásj. Oalges juolgev mera nali biejaj ja gåro juolgev ednama nali</verse>
          <verse number="3" ja jieddnát tjuorvoj degu lädján ruodjá. Ja gå lij tjuorvvum de hållin gietjav átjega jiena.</verse>
          <verse number="4" Gå gietjav átjega lidjin hållam de ussjoliv tjállegoahtet, valla jienav almes gulliv javllamin: ”Sinidahte mav gietjav átjega li hållam, ale val dav tjále.”</verse>
          <verse number="5" Ja ieŋŋgil, gev lidjiv mera ja ednama nanna vuojnnám tjuodtjomin, bajedij oalges giedas alme guovlluj</verse>
          <verse number="6" ja vuornnáv dagáj suv baktu guhti ihkevis ihkevij viessu ja almev le sjivnnjedam ja gájkka mij danna le ja ednamav ja mij danna le ja merav ja mij danna le: ”Ájgge le ållånam.</verse>
          <verse number="7" Daj biejvij gå giehttjit ieŋŋgil gielav tjavggi ja basuvnav tjuojadahttá, le Jubmela tjiegosvuohta ålliduvvam buorre sága baktu mav suv dievnárijda, profehtajda le vaddám.”</verse>
          <verse number="8" Ja jiedna, mav lidjiv almes gullam munji vaden hålaj ja javlaj: ”Maná válde rabás girjev ieŋŋgila giedas, guhti le mera ja ednama nanna tjuodtjomin.”</verse>
          <verse number="9" Ja manniv ieŋŋgila lusi ja gåhttjuv girjjegoabrev vaddet. Munji javlaj: ”Válde bårå dav. Tjoajvát báktji valla njálmen le hálmes degu mieda.”</verse>
          <verse number="10" Ja válldiv girjjegoabrev ieŋŋgila giedas ja bårrågåhtiv, ja njálmen lij hálmes degu mieda. Valla gå dav lidjiv njiellam de báktjij muv tjoajvev.</verse>
          <verse number="11" Ja javllin munji: ”Viertti ájn ådåsis åvddålijsárnnot ållo rijkaj ja álmmugij ja gielaj ja gånågisáj birra.”</verse>
        </section>
      </chapter>
      <chapter title="11. kap." 
        <section title="Guokta vihtana" 
          <verse number="1" Ja soappe lágásj mihttimmuorra munji vatteduváj bágoj: ”Maná Jubmela tiemmpelav ja álltárav mihttitjit, ja lågå danna råhkådallijt.</verse>
          <verse number="2" Valla tiemmpela ålgop sjaljov ale mihtti, dajna gå dat le hiednigijda vatteduvvam ja ájlis stádav sij nielljalåkguokta máno duolmmu.</verse>
          <verse number="3" Ja muv guokta vihtana åvddålijsárnodav lågenanguoktatjuohteguhttalåk biejve, hårssåj gárvoduvvam.”</verse>
          <verse number="4" Vihtana libá guokta olijvvamuora ja guokta gintaljuolge ednama härrá åvdån.</verse>
          <verse number="5" Jus aktak sunnuv sihtá vahágahttet de dållå sunnu njálmijs boahtá ja sunnu vasjulattjajt dåssjit. Juohkkahasj guhti sihtá sunnuv vahágahttet, hähttu nåvti gåddut.</verse>
          <verse number="6" Sunnun le fábmo åvddålijsárnodijn almev rássjodimes dahpatjit, ja gájkka tjátjijt varran dagátjit ja man álu sihtaba ednamav gájklágásj vájvij tsábmátjit.</verse>
          <verse number="7" Ja gå libá vihtanasstemis ållim de urudis tjiegŋalisá rudnes badján ja sunnujn doarrá ja sunnuv vuojttá ja gåddå.</verse>
          <verse number="8" Sunnu rubmaha gäjno nali báhtseba stuorra stádaj mij vuojŋŋalasj giellaj Sodomin ja Egyptan gåhtjoduvvá, gånnå härráska aj ruossinávlliduváj.</verse>
          <verse number="9" Almatja gájkka rijkajs ja máttojs ja gielajs ja álmmugijs båhti sunnu rubmahijt biellenälját biejvev gehtjatjit ja rubmahijt e dibde avtak hávddáj biedjat.</verse>
          <verse number="10" Ja ednama viesáda sunnus ávvudalli ja sjållerdi ja nubbe nubbáj vattáldagájt rájadi, dan diehti gå goappásj profehta lijga ednama viesádijda bijnnon.</verse>
          <verse number="11" Ja biellenälját biejve maŋŋela iellema Vuojŋŋanis sunnuj Jubmelis bådij ja de tjuodtjánijga. Gudi sunnuv vuojnnin tjärvvasit balládin.</verse>
          <verse number="12" Ja gulájga garra jienav almes sunnuj javllamin: ”Badjánihtte diehki.” Almmáj balvan badjánijga, ja vasjulattja sunnuv vuojnnin.</verse>
          <verse number="13" Daŋga båttå ednam garrasit skielbbigådij ja stádas lågådis slámaj, gietjavtuvsán almatja ednamskielbbimis gåddujin, ja iehtjáda balládin ja alme Jubmelav guddnedin.</verse>
          <verse number="14" Nubbe luodjomtjuorvas le vássám, goalmát ruvva boahtá.</verse>
        </section>
        <section title="Giehttjit ieŋŋgil basuvnas båssi" 
          <verse number="15" Giehttjit ieŋŋgil basuvnas båssij. Almen de garra jiena gullujin ma javllin: ”Värálda rijkka dal mijá Härráj gullu ja sunji gev vuojdaj, ja sån le gånågis ihkevis ihkevij.”</verse>
          <verse number="16" Ja guoktalåkniellja boarrása tråvnåjn Jubmela åvdån tjåhkkåhime, muohto vuolus luojttádin ja Jubmelij råhkådallin</verse>
          <verse number="17" javladijn: ”Gijttep duv, Härrá Jubmel, gájkväksáv, guhti le ja guhti lidji, gå fámov le válldám, stuorra fámut, ja gånågissan sjaddi.</verse>
          <verse number="18" Álmmuga moarádin, valla boahtám le duv moarre ja båddå gå jábbmega duobbmidalli ja gå bálkki dievnárijt, profehtajt ja ájllisijt ja sijájt gudi duv namás balli, allagijt ja vuollegattjajt, ja sijájt dåssjida gudi ednamav dåssjidi.”</verse>
          <verse number="19" Ja almen Jubmela tiempel rahpasij, ja lihto árkka suv tiemmpelin vuojnnugådij. Eldagasstegådij ja jubma ja átjek gullugådij, ednam skielbestatjáj ja stuorra tjuormmasa gahttjagåhtin.</verse>
        </section>
      </chapter>
      <chapter title="12. kap." 
        <section title="Nissun ja hárjakgermaj" 
          <verse number="1" Stuorra märkka almen vuojnnuj, nissun bäjvváj gárvoduvvam ja mánno juolgij vuolen ja lågenanguovtenástak kråvnnå oajvenis.</verse>
          <verse number="2" Iesselissan le ja báktjasijs ja riegádahttemvájvijs tjuorvvu.</verse>
          <verse number="3" Ietjá märkka almen vuojnnuj, ja gehtja stuorra dållåruoppsis hárjakgärmmahav, gietjav oajve ja lågev tjoarve ja gietjav kråvnå åjvijnisá.</verse>
          <verse number="4" Siejbbe alme nástijs gålmadisáv njámastij ja ednama nali bálkestij. Ja hárjakgermaj riegádahtte nissuna åvdån tjuottjoj, suv mánáv njielastittjat vallak riegádahttá.</verse>
          <verse number="5" Ja riegádahtij mánás, bárnev guhti gájkka álmmugijt galggá ruovddesåppijn räjnnuhit. Suv mánná råhtåsij bajás Jubmela lusi ja suv tråvnnåj.</verse>
          <verse number="6" Ja nissun åjdåmähttsáj báhtarij, gåsi Jubmel lij sunji sajev gárvedam vaj danna lågenanguoktatjuohteguhttalåk biejve biebmadallá.</verse>
          <verse number="7" Ja doarro almen buolláj: Mikael ieŋŋgilijes hárjakgärmmahijn doarrogådij. Ja hárjakgermaj ieŋŋgilijes doarruj,</verse>
          <verse number="8" valla oajtádaláj ja siján ij lim dasti sadje almen.</verse>
          <verse number="9" Ja stuorra hárjakgermaj, dålusj germaj, mij åbbå väráldav tjáddjit ja Bärggálin ja Sáhtánin gåhtjoduvvá, ednamij bálkestuváj ieŋŋgilijes aktan.</verse>
          <verse number="10" Ja gulliv garra jienav almen javllamin: ”De dal gádjusibme ja fábmo ja rijkka Jubmelij gullu ja viellde sunji gev le vuojddam. Mijá vieljaj guoddaliddje, guhti sijáv Jubmela åvdån idja biejvve guoddalij, le ham bálkestuvvam.</verse>
          <verse number="11" Sij li suv oajttám Lippa varájn ja vihtanasstema bágujn. Ettjin iellemav jábmemis ienebut iehtse, ájnat máhttin jábmemij mannat.</verse>
          <verse number="12" Sjållerdihtit danen, dij alme ja almij viesáda. Valla vuoj ednamij ja merraj: bärggal le dijá lusi luojttádam, ja suv moarre le stuorre dan diehti gå diehtá ájges oadnen.”</verse>
          <verse number="13" Ja gå hárjakgermaj vuojnij ednamij lij bálkestuvvam de doarrádallagådij nissunav guhti lij bárnnemánás riegádahttám.</verse>
          <verse number="14" Ja stuorra goasskema goappásj soaje nissunij vatteduvvin vaj máhtij åjdåmähttsáj hállánit, dan bájkkáj gånnå biebmadallá muhtem ájgev ja guokta ájge ja ájggelahkev, gärmmahis mälggadin.</verse>
          <verse number="15" Ja germaj tjátjev njálmestis nissuna maŋelt ädnon tjållij vaj rávve suv vuolgat.</verse>
          <verse number="16" Valla ednam nissunav viehkedij, njálmes rabáj ja njielaj hárjakgärmmahis tjållim änov.</verse>
          <verse number="17" Ja hárjakgermaj nissunij alvvát moarádij ja vuolgij suv nuppij mánáj dårutjit, gudi Jubmela budájt tjuovvu ja suv vihtanusáv anodi.</verse>
          <verse number="18" Ja merragáddáj tjuottjadij.</verse>
        </section>
      </chapter>
      <chapter title="13. kap." 
        <section title="Guokta urudisá" 
          <verse number="1" Ja vuojnniv urudisáv meras badjánime. Danna lidjin lågev tjoarve ja gietjav oajve ja tjårvijnis lågev kråvnå ja åjvijnis álbediddje namá.</verse>
          <verse number="2" Urudis mav vuojnniv, lij leopárda muoduk ja dan juolge degu bierna ja njálmme degu lädjána tsakkasnjálmme. Ja hárjakgermaj dasi fámostis vattij ja tråvnåv ja stuorra vieldev.</verse>
          <verse number="3" Dan åjvijs avtan vuojnnet lij jábmemhávve valla savvum. Ålles värált urudisáv oavdduhij ja dav tjuovvolij.</verse>
          <verse number="4" Almatja hárjakgärmmahav råhkådallin, dajna gå lij fámov urudissaj vaddám ja urudisáv råhkådallin ja javllin: ”Guhtis le urudisá lágásj? Guhtis dan vuosstij buktá doarrot?”</verse>
          <verse number="5" Urudis goarssás ja álbediddje njálmev oattjoj ja fámov nielljalåkguokta máno bargatjit.</verse>
          <verse number="6" Ja njálmes tsakkastij Jubmelav, suv namáv ja goadev álbedittjat, gájkajt gudi almen viessu.</verse>
          <verse number="7" Riektáv oattjoj ájllisij vuosstij dårutjit ja sijáv oajtátjit, ja fámov oattjoj gájkka máttoj ja rijkaj ja gielaj ja álmmugij badjel.</verse>
          <verse number="8" Ja gájkka ednama viesáda dav råhkådalli, juohkkahasj gen namma värálda sjivnnjedimes ij le iellema girjjáj tjáleduvvam njuovvam Lippa lunna.</verse>
          <verse number="9" Gänna li bielje, gulldalis dáv</verse>
          <verse number="10" Guhti fáŋŋgavuohtaj le mannamin, mannis fáŋŋgavuohtaj, ja guhti svierde åvdås le jámátjit, gåddujis svärddáj. Ájllisij gierddisvuodas ja jáhkos le dal dárbbo.</verse>
          <verse number="11" Ja nuppev urudisáv vuojnniv ednamis badjánime manna lidjin guokta lippatjoarve sjimuga, ja hárjakgärmmaha láhkáj ságastij.</verse>
          <verse number="12" Dan tjalmij åvdån vuostasj urudisá fámojt vuoset. Ednamav viesádij aktan loaggá vuostasj urudisáv råhkådalátjit, gen jábmemhávve lij savvum.</verse>
          <verse number="13" Stuorra oavddodagojt dahká ja tjabu dålåv almes ednama nali almatjij vuojnedijn gahtjadahttá.</verse>
          <verse number="14" Ednama viesádijt tjáddjit merkaj majda fámov le oadtjum urudisá vuojnedijn dagátjit. Ednama viesádijt hoalájdahttá gåvåv dahkat urudissaj, mij svärddáj tjuoladaláj valla älláj.</verse>
          <verse number="15" Ja riektáv oattjoj hekkav urudisá gåvvåj vattátjit vaj gåvvå aj buktá hållat ja gájka gudi urudisá gåvåv e råhkådalá gådduji.</verse>
          <verse number="16" Merkav biejadahttá gájkaj oalges giehtaj jali gálluj, lehkusa allaga jali vuollegattja, boandá jali häjo, friddja almatja jali oarje.</verse>
          <verse number="17" Aktak ij buvte oasestit merka dagi, urudisá namá dagi jalik namá lågo dagi.</verse>
          <verse number="18" Dánna vijsesvuodav dárbahip. Gänna li jierme, låhkis urudisá lågov, dajna gå le almatja låhko, ja låhko le guhttatjuotguhttalåkguhtta.</verse>
        </section>
      </chapter>
      <chapter title="14. kap." 
        <section title="Ådå lávla Sionváren" 
          <verse number="1" Gehtja, vuojnniv Lippav Sionváren, ja Lippajn aktan tjuohtenielljalåknielljatuvsána nammas ja Áhtjes namma gállon.</verse>
          <verse number="2" Ja almes gulliv jienav, degu skoavve tjátjijs ja rámes átjárájdes, ja jiedna mav gulliv lij hárppatjuojadiddjij tjuojadime lágásj.</verse>
          <verse number="3" Tråvnå åvdån ja nielje viessoga ja boarrásij åvdån ådå lávllagav lávllun. Ja aktak ietjá ittjij dav lávllagav åhpa gå ednamis lånestuvvam tjuohtenielljalåknielljatuvsána.</verse>
          <verse number="4" Gudi älle nissunij bádatjam, li rájnnasa degu niejda. Tjuovudi sidja Lippav gåsi vuolggá. Sij li almatjij gaskas friddjan oasteduvvam Jubmelij ja Libbaj vuostasj sjaddon.</verse>
          <verse number="5" Sijá njálmijn ij le gieles ja vigedime li.</verse>
        </section>
        <section title="Gålmmå ieŋŋgila almen duobmov åvddålijsárnnu" 
          <verse number="6" Ja vuojnniv ietjá ieŋŋgilav alme guovddelav háledime. Sujna lij ihkeven evangelium ednama viesádijda guládit, gájkka rijkajda ja máttojda, gielajda ja álmmugijda</verse>
          <verse number="7" ja jieddnát javlaj: ”Lehkut jubmelbalulattjan ja vaddit sunji gudnev, dajna gå suv duobmo båddå le ållånam. Råhkådallit suv guhti le almev ja ednamav ja merav ja ádjagijt sjivnnjedam.”</verse>
          <verse number="8" Nubbe ieŋŋgil bådij javla: ”Gahttjam, gahttjam le stuorra Babylon, man skiegesvuoda diehti gájkka álmmuga li moare vijnav juhkam.”</verse>
          <verse number="9" Sunnu maŋelt goalmát ieŋŋgil bådij jieddnát javla: ”Guhti urudisáv råhkådallá ja dan gåvåv ja merkav gállusis jali giehtasis duosstu,</verse>
          <verse number="10" viertti Jubmela moare vijnav juhkat, mij Jubmela moare gávttjaj sägodik sjnjåraduváj, ja bijnástuvvat dålån ja risjájn ájlis ieŋŋgilij ja Lippa åvdån.</verse>
          <verse number="11" Ja sijá vájve suovva ihkevis ihkevij badján ja siján gudi urudisáv ja dan gåvåv råhkådalli, ij le ráfe biejven jalik iján, ij gännánik guhti dan merkav aktan namájn duosstu.</verse>
          <verse number="12" Dánna dárbaj ájllisij gierddisvuodav, gudi Jubmela budájt ja Jesusa jáhkov anodi.”</verse>
          <verse number="13" Ja gulliv almes jienav javllamin: ”Tjále: sálugin gudi dássta duohku Härrán jábmi. Vuojŋŋanis javllá, sij bessi bargojstisá vuojŋastit, dan diehti gå dagosa sijáv tjuovvu.”</verse>
        </section>
        <section title="Tjuohppamájgge ednamin" 
          <verse number="14" Gehtja, vuojnniv vielggis balvav ja balva nanna soabmásav, almatjabárne muodugav tjåhkkåhime, gållekråvnnå oajven ja basstelis tjuohpan giedan.</verse>
          <verse number="15" Ietjá ieŋŋgil tiemmpelis bådij ja jieddnát tjuorvoj sunji balva nanna tjåhkkåhime: ”Tjuohpanijn tjuohppagoade, dan diehti gå tjuohppamájgge le boahtám; ednama sjatto li láddam.”</verse>
          <verse number="16" Ja guhti balva nanna lij tjåhkkåhime tjuohpanav ednama nali luojtij ja ednam tjuohpaduváj.</verse>
          <verse number="17" Ietjá ieŋŋgil alme tiemmpelis bådij ja sujna lij aj basstelis tjuohpan.</verse>
          <verse number="18" Ájn ietjá ieŋŋgil gänna lij fábmo dålå badjel álltáris bådij. Ja tjuorvoj jieddnát sunji gänna lij basstelis tjuohpan: ”Basstelis tjuohpanijn ednama vijnnamuorjijt tjuohpa; muorje li láddam.”</verse>
          <verse number="19" Ja ieŋŋgil tjuohpanis ednama nali luojtij ja muorjijt tjuohpaj ja dajt bálkestij Jubmela moare stuorra vijnnaduolmudahkaj.</verse>
          <verse number="20" Ja vijnnaduolmudahka stáda ålggolin duolmoduváj, ja varra duolmudagás gålgåj lågenanguhttatjuohte stádia dassta, ja gitta hestaj bággerádjáj.</verse>
        </section>
      </chapter>
      <chapter title="15. kap." 
        <section title="Gietjav ieŋŋgila gietjajn vájvijn" 
          <verse number="1" Ja ietjá stuorra oavdos merkav almen vuojnniv: gietjav ieŋŋgila gietjajn vájvijn. Maŋemus vájve lidjin dajna gå Jubmela moarre ållånatjaj.</verse>
          <verse number="2" Vuojnniv degu glássamerav dålåjn segaduvvam, ja gudi urudisás ja dan gåvås ja dan namá lågos lidjin bessam, tjuodtjomin glássameran Jubmela hárpa giedan.</verse>
          <verse number="3" Ja lávllun Mosesa, Jubmela dievnára, lávllagav ja Lippa lávllagav: Stuore ja oavddusa li duv dago, Härrá Jubmel, gájkviekses. Rievtesferduga ja sáddná li duv gäjno, dån álmmugij gånågis.</verse>
          <verse number="4" Guhtis ij lulu ballat, Härrá, ja duv namáv guddnedit? Dån aktu le ájlis, gájkka álmmuga båhti duv åvdån råhkådalátjit, duv rievtesferdukvuohta le bihkusin sjaddam.</verse>
          <verse number="5" Maŋŋela vuojnniv alme tiempel, lihttogoahte, rahpasij,</verse>
          <verse number="6" ja gietjav ieŋŋgila gejn lidjin gietjav vájve, tiemmpelis båhtin guojtte vielggis biktasijda gárvoduvvam ja gålleavve birális.</verse>
          <verse number="7" Ja nieljet urudisás akta vattij gietja ieŋŋgilij gietjav gållegáre, Jubmela moares dievva, suv moares guhti ihkeven ájggáj viessu.</verse>
          <verse number="8" Tiempel Jubmela herlukvuoda suovas ja suv fámos dievaj, ja aktak ittjij tiemmpelij besa åvddål gå gietjav vájve gietjat ieŋŋgilis lidjin ållånam.</verse>
        </section>
      </chapter>
      <chapter title="16. kap." 
        <section title="Gietjav gáre ednamij duobbmiduvvi" 
          <verse number="1" Gulliv garra jienav tiemmpelis gietja ieŋŋgilij javllamin: ”Mannit, guorrijihtit Jubmela moare gietjav gáre ednamij.”</verse>
          <verse number="2" Vuostasj manáj guorrij gáres ednamij. Bahás ja vastes náránisá dajda almatjijda ihtin gejn urudisá märkka lij ja gudi dan gåvåv råhkådallin.</verse>
          <verse number="3" Nubbe gáres merraj guorrij. Ja merra sjattaj degu jábbmega varra ja gájkka jámij, mera gájkka ielle jábmin.</verse>
          <verse number="4" Goalmát gáres änojda ja ádjagijda guorrij. Ja tjáhtje varran sjattaj.</verse>
          <verse number="5" Ja gulliv tjátje ieŋŋgilav javllamin: ”Rievtesferduk le dån guhti le ja guhti lidji, dån ájlis guhti dáv duobmov sárnnu.</verse>
          <verse number="6" Sij li ájlis ålmmåj ja profehtaj varáv gålgådam, ja danen dån le varáv sidjij juhkusin vaddám. Dav li ánssidam.”</verse>
          <verse number="7" Gulliv álltárav javllamin: ”Härrá Jubmel, gájkviekses, sáddná ja rievtesferduga li duv duobmo.”</verse>
          <verse number="8" Nälját gáres bäjvváj guorrij. Ja biejvve fámov oattjoj almatjijt dålåjn boaldátjit,</verse>
          <verse number="9" buollin báhkka dålån. Jubmelav, gänna lij fábmo vájvij badjel, vájvij diehti álbedin ja ettjin buorádusáv sidá dahkat ja suv guddnedit.</verse>
          <verse number="10" Vidát gáres urudisá tråvnnåj badjel guorrij. Ja dan rijkka sjevnjudij ja almatja njuoktjamijt báktjasis gásskin</verse>
          <verse number="11" ja alme Jubmelav báktjasij ja náránisáj diehti álbedin valla dagojstisá ettjin jårgijda.</verse>
          <verse number="12" Gudát gáres stuorra Eufratednuj guorrij. Ja tjáhtje gåjkåj ja gäjnno lullegånågisájda rahpasij.</verse>
          <verse number="13" Ja vuojnniv hárjakgärmmaha njálmes ja urudisá njálmes ja vierreprofehta njálmes gålmmå bahás vuojŋŋanisá boahtemin. Tsuobbuj muoduga lidjin.</verse>
          <verse number="14" Dá li bahás vuojŋŋanisá ma merkajt bukti dahkat, ja mannin ålles värálda gånågisáj lusi sijáv dårruj tjoahkkitjit Jubmela, gájkväksása, stuorra biejve.</verse>
          <verse number="15" ”Gehtja, suolan boadáv. Sálugin guhti gåhtså ja biktasijdes vuorkut vaj ij rihtsuda ja sjierves vuoseda.”</verse>
          <verse number="16" Ja tjoahkkijin sijájt sadjáj hebreagiellaj nammaduvvam Harmagedon.</verse>
          <verse number="17" Giehttjit gáres ilmmáj guorrij. Ja garra jiedna tiemmpela tråvnås gulluj javllamin: ”Sjaddam le.”</verse>
          <verse number="18" Eldagahtij ja jumáj. Átjek gulluj ja ednam skielbestij. Ij goassak le dan láhkáj skielbbim guhkev almatja li ednamin viessum. Dan alvvá ednamskielbbim lij.</verse>
          <verse number="19" Stuorra stáda gålmå oassáj luottanij, ja álmmugij stáda slábmin. Ja Jubmel ittjij stuorra Babylonav vajálduhte ájnat garra moare vijnastis vattij gávtjav juhkat.</verse>
          <verse number="20" Gájkdivna suollu gáhtun, ettjin ga váre dasti diehttu.</verse>
          <verse number="21" Ja stuorra tjuormmasa, talenta låssåda, almes almatjij nali gahttjin. Ja almatja Jubmelav tjuormmasij diehti álbedin dajna gå tjuormmasa sijájt tjärvvasit vájvedin.</verse>
        </section>
      </chapter>
      <chapter title="17. kap." 
        <section title="Babylona duobbmo" 
          <verse number="1" Gietjat ieŋŋgilis akta, gänna lidjin gietjav gáre, muv lusi bådij javla: ”Boade, de dunji vuosedav skieges nissuna duobmov, guhti stuorra tjátjij lahka viessu.</verse>
          <verse number="2" Sujna li ednama gånågisá skiegesvuodan viessum, ja ednama viesáda li suv skiegesvuoda vijnas vuoladuvvam.”</verse>
          <verse number="3" Ja Vuojŋŋanisán muv åjdåmähttsáj doalvoj. Vuojnniv nissunav tjåhkkåhime skárlakruoppsis urudisá nanna mij lij álbediddje namájs dievas, ja danna lidjin gietjav oajve ja lågev tjoarve.</verse>
          <verse number="4" Ja nissun lij gárvoduvvam purpurij ja skárlakruoppsadij, ja gålles ja divras giergijs ja råhtåjs guojtij. Giedan lij gållegávttja vastesvuoda ja suv skiegesvuoda bádudagájs dievva.</verse>
          <verse number="5" Ja gállusis lij namma, tjiegosvuohta, tjáleduvvam: Babylon, ednama gájkka huoráj ja vastesvuodaj ieddne.</verse>
          <verse number="6" Ja nissunav vuojnniv ájllisij varás ja Jesusa vihtanij varás vuollagin. Oavdduhiv tjärvvasit gå suv vuojnniv.</verse>
          <verse number="7" Ja ieŋŋgil munji javlaj: ”Manen oavdduha? Giehtov dunji nissuna tjiegosvuoda birra ja urudisá birra mij suv guoddá ja manna li gietjav oajve ja lågev tjoarve.</verse>
          <verse number="8" Urudisáv mav vuojnni lij, valla ij dasti le. Tjiegŋalisás badján ja håhkkånibmáj manná. Ja ednama viesáda, gej namá värálda sjivnnjedime rájes älle iellema girjjáj tjáleduvvam, oavdduhi gå urudisáv vuojnni mij lij ja ij le, valla boahtemin le.</verse>
          <verse number="9" Jiermev ja vijssudagáv dal dárbaj. Gietjav oajve li gietjav váre majn nissun tjåhkkåj ja li aj gietjav gånågisá.</verse>
          <verse number="10" Vihtta li gahttjam, akta dálla le, akta ij le ájn boahtám, ja gå boahtá ganut val oanegis ájgev.</verse>
          <verse number="11" Ja gávtsát, valla daŋgas diehti akta giehtjasis, le urudis mij lij ja ij dasti le, ja sån håhkkånibmásis manná.</verse>
          <verse number="12" Ja lågev tjoarve majt vuojnni li lågev gånågisá gudi ájn älle rijkajdisá oadtjum, valla avta tijmmaj gånågisfámov urudisájn aktan oadtju.</verse>
          <verse number="13" Siján le akta miella ja fámov ja vieldev urudissaj vaddi.</verse>
          <verse number="14" Lippajn dårru, valla Libba sijáv vuojttá aktan sijájn gudi li gåhtjoduvvam ja válljiduvvam ja li jáhkkogisá, dan diehti gå le härráj härrá ja gånågisáj gånågis.”</verse>
          <verse number="15" Ja munji javlaj: ”Tjátjijt majt vuojnni gånnå skieges nissun viessu, li rijka, almasjvega, álmmuga ja giela.</verse>
          <verse number="16" Ja lågev tjoarve ja urudis majt vuojnni, skieges nissunav vasjodi ja häjtanissan ja rihtsogin dahki, biergos bårri ja dålån boalldi.</verse>
          <verse number="17" Jubmel le sidjij mielav vaddám suv ájggomusájt ållidit ja avtajn mielajn urudissaj rijkas vaddet, dasik Jubmela bágo li ålliduvvam.</verse>
          <verse number="18" Nissunav gev vuojnni le stuorra stáda, manna le gånågisviellde ednama gånågisáj badjel.”</verse>
        </section>
      </chapter>
      <chapter title="18. kap." 
        <section title="Babylon gahttjá" 
          <verse number="1" Maŋŋela vuojnniv ietjá ieŋŋgilav almes luojttádime. Sujna lij stuorra fábmo, ja ednam suv herlukvuodas tjuovgudij.</verse>
          <verse number="2" Ja jieddnát tjuorvvij: ”Gahttjam, gahttjam le stuorra Babylon. Bahás vuojŋŋanisáj årrombájkken le sjaddam, gájkka bahás vuojŋŋanisáj biessen, gájkka bádes ja vastes låttij biessen.</verse>
          <verse number="3" Suv skiegesvuoda diehti gájkka álmmuga li moare vijnav hähttum juhkat, ja ednama gånågisá li sujna skiegesvuodan viessum, ja ednama oasestiddje boanndum fámos ja valljudagás baktu.”</verse>
          <verse number="4" Ja ietjá jienav almes gulliv: ”Vuolggit suv lussta, muv álmmuk, vaj ehpit suv suttoj oassen satta ja suv vájvijda boadádalá.</verse>
          <verse number="5" Dajna gå suv sutto gitta alme rádjáj ålli, ja Jubmel ij le suv bahádagojt vajálduhttám.</verse>
          <verse number="6" Máksit sunji nåv gåktu iesj le máksám, mávsedihtit suv guovte gärddáj dagojstis. Sjnjoarrijihtit sunji guovte gärddáj dan gávttjaj masi iesj le juhkamusáv segadam.</verse>
          <verse number="7" Vaddit sunji vájvijs ja surgos dan ålov mav iesj le valjesvuodas niektim. Vájmonis javllá: ’Mån lev drådnik, iv le árbbásj, iv ga surggahit dárbaha.’</verse>
          <verse number="8" Danen de suv vájve avtan biejven båhti, jábmem, surggo ja nielgge, ja dålån boaldeduvvá. Fábmogis le Härrá Jubmel guhti suv le duobbmim.</verse>
          <verse number="9" Ja ednama gånågisá gudi sujna li skiegesvuodan ja valjesvuodan viessum tjierru suv ja luodju gå buollema suovav vuojnni</verse>
          <verse number="10" ja ietja mälggadin suv vájves balos fuojkki: ’Vuoj, vuoj dunji stuorra stádaj Babylonaj, fábmogis stádaj, avtan tijman le duobbmo dunji boahtám.’</verse>
          <verse number="11" Ja ednama oasestiddje suv tjierru ja surggahi dajna gå aktak ij dasti sijá háksagálvojt oaste,</verse>
          <verse number="12" gållijt ja silbajt, divras giergijt ja råhtåjt, lijnijt ja purpurijt, silkijt ja skárlagijt, tujámuorav, elefántadávtijs ja divras muorajs, guohpáris, ruovdes ja mármoris dahkam gávnijt,</verse>
          <verse number="13" jalik ruttajt, njálgahájajt ja vuojddasijt ja moattelágásj suovvasijt, jalik vijnajt ja oaljojt, jáfojt ja sájojt, jalik gusájt ja sávtsajt, hestajt ja vávnajt ja årjijt ja almasjhekkajt.</verse>
          <verse number="14" Sjatto majt hálijdi li gáhtum. Gájkka mij guojttá ja bájttá le massám ja aktak ij dajt goassak gávna.</verse>
          <verse number="15" Gudi dakkir gálvojt li oasestam, gudi sujsta li boanndum, tjuodtju balos suv vájvijs mälggadin, tjiero ja luojo:</verse>
          <verse number="16" ’Vuoj, vuoj, dán stuorra stádaj, mij tjáppa lijnijda ja purpurijda ja skárlagij lij gárvoduvvam ja gållijs ja divras giergijs ja råhtåjs guojtij.</verse>
          <verse number="17" Avtan tijman le boanndudahka dåssjånam.’ Gájkka háksaoajve ja gájka gudi gálvojisá bårjåsti ja merraålmmå ja gájka gudi merrabargos viessu mälggadin tjuodtjun</verse>
          <verse number="18" ja tjuorvvun gå suovav vuojnnin: ’Gånnå le dán stuorra stáda lágásj?’</verse>
          <verse number="19" Ja muldov oajvesa nali bálkestin ja tjiero ja hujá tjuorvvun: ’Vuoj, vuoj, dán stuorra stádaj mij gájkajt gejn li hávsa meran boanndán valjijnis dagáj. Avtan tijman dåssjånij.’</verse>
          <verse number="20" Sjållårdallit dan diehti, dån almme ja dij ájllisa ja apostela ja profehta! Jubmel suv le duobbmim dan milta gåk dijáv le duobbmim.”</verse>
          <verse number="21" Ja fábmogis ieŋŋgil låggŋij giergev millagierge stuoragav, bálkestij merraj ja javlaj: ”Návti stuorra stáda Babylon alvos fámujn tjiegŋalissaj bálkestuvvá ja ij dasti goassak diehttu.</verse>
          <verse number="22" Lávllom ja hárppatjuojadiddjij, sjnjurguntjuojadiddjij ja basuvnnatjuojadiddjij jiena e dasti goassak duv lunna gullu, ij dasti goassak avtak lágásj duodjár duv lunna diehttu. Ij dasti goassak milla jiedna duv lunna gullu,</verse>
          <verse number="23" ij dasti goassak lámmpo duv lunna tjuovga ja e dasti goassak irgge ja moarsse jiena duv lunna gullu. Duv oasestiddje lidjin ednama härrá, dan diehti gå gájkka almatja duv skieddimijs tjáddjiduvvin.</verse>
          <verse number="24" Dan stádan lij profehtaj ja ájllisij varra ja gájkaj varra gudi ednamin njuovaduvvin.”</verse>
        </section>
      </chapter>
      <chapter title="19. kap." 
        <section title="Ávvolávla almen" 
          <verse number="1" Dan maŋŋela gulliv almes degu stuorra fuova jienav: ”Halleluja! Lånestibme ja herlukvuohta ja fábmo le mijá Jubmela lunna,</verse>
          <verse number="2" dajna gå suv duobmo sáddná ja rievtesferduga li. Sån le duobbmim stuorra huoráv, guhti ednamav skiegesvuodajnis dåssjidij, suv le haddudam dievnárijes vará diehti.”</verse>
          <verse number="3" Ja vaden javllin: ”Halleluja.” Ja suovvas ihkevis ihkevij badján.</verse>
          <verse number="4" Ja guoktalåkniellja boarrása ja niellja viessoga ednamij luojttádin ja Jubmelij tråvnånis råhkådallin ja javllin: ”Amen. Halleluja!”</verse>
          <verse number="5" Ja tråvnås gulluj jiedna: ”Hievedihtit Jubmelav, gájkka suv dievnára, jubmelbalulattja, allaga ja vuollegattja.”</verse>
          <verse number="6" Ja gulliv degu stuorra fuova jienav ja degu stuorra tjátje jienav ja degu rámes átjá jienav: ”Halleluja! Härrá, mijá Jubmel, gájkviekses, dal le gånågis.</verse>
          <verse number="7" Ávvudallup ja sjållårdallup ja vaddup sunji gudnev, dan diehti gå Lippa hejaj ájgge le boahtám ja suv moarsse le ietjas gárvedam.</verse>
          <verse number="8" Sunji le guojtte vielggis lijnnebiktasa vatteduvvam gárvvon, dajna gå lijne li ájllisij rievtesferdukvuoda dago.”</verse>
          <verse number="9" Ja ieŋŋgil munji javlaj: ”Tjále: Sálugin gudi Lippa hedjamállásijda li gåhtjoduvvam.” Ja munji javlaj: ”Dá li Jubmela duohta bágo.”</verse>
          <verse number="10" Ja luojttádiv juolgijis åvddåj suv råhkådalátjit. Ja munji javlaj: ”Ale nåvti dagá! Mån lev Jubmela dievnár duv ja vieljajat láhkáj, gejn le Jesusa vihtanus. Jubmelij råhkådalá. Jesusa vihtanus le åvddålijsárnnoma Vuojŋŋanis.”</verse>
        </section>
        <section title="Rijddijiddje ja vielggis hässta" 
          <verse number="11" Ja gehtja, vuojnniv almev rahpasin ja vielggis hestav. Dan nanna tjåhkkåhij gen namma le ”Åskåldis ja sáddná”, ja sån duobbmi ja rievtesferdugit dårru.</verse>
          <verse number="12" Suv tjalme lidjin degu dållåsjnjibtjo, oajven moadda kråvnå, ja sunji lij namma tjáleduvvam, mav dåssjå iesj dåbddå.</verse>
          <verse number="13" Varán buonjoduvvam ålgoldisgárvvuj lij gárvvunam, ja suv namma le ”Jubmela báhko.”</verse>
          <verse number="14" Guojtte vielggis lijnijda gárvvunam almefuova suv tjuovvun vielggis hestaj nanna.</verse>
          <verse number="15" Ja njálmestis basstelis svierdde idij majna álmmugijt tjasská, ja sijáv ruovddesåppijn riejnet, ja vijnnaduolmudagán gájkviekses Jubmela, garra moare vijnav duolmmu.</verse>
          <verse number="16" Ja ålgoldisgárvo ja tjoarbiele nali namma le tjáleduvvam: ”Gånågisáj gånågis ja härráj härrá.”</verse>
          <verse number="17" Ja vuojnniv ieŋŋgilav biejve sinna tjuodtjomin, ja sån tjuorvoj jieddnát gájkka låttijda ma alme guovddelav háledin: ”Båhtit tjåhkanihtit Jubmela guossemállásijda,</verse>
          <verse number="18" de oadtjobihtit gånågisáj ja doarroålmmåj ja fábmogis ålmmåj biergov bårråt ja hestaj ja rijddijiddjij biergov ja gájkka almatjij biergov, friddja almatjij ja årjij, allagij ja vuollegattjaj.”</verse>
          <verse number="19" Ja vuojnniv urudisáv ja ednama gånågisájt fuovajisá tjåhkanam rijddijiddje ja fuovajis vuosstáj dårutjit.</verse>
          <verse number="20" Ja urudis giddiduváj aktan vierreprofehtajn guhti lij merkajt urudisá åvdån dahkam ja tjáddjidam sijájt gudi lidjin dan merkav duosstum ja dan gåvåv råhkådallam. Goappátja bálkestuvájga viesso dållåjávrráj mij risjájs buollá.</verse>
          <verse number="21" Iehtjáda svärddáj gåddujin mij rijddijiddje njálmes idij, ja gájkka låtte daj biergos gallánibmáj bårrin.</verse>
        </section>
      </chapter>
      <chapter title="20. kap." 
        <section title="Hárjakgermaj tuvsán jáhkáj tjadnas. Maŋemus doarro" 
          <verse number="1" Vuojnniv ieŋŋgilav almes luojttádime, tjiegŋalisá tjåvda ja stuorra rigge giedan.</verse>
          <verse number="2" Ja sån giddij hárjakgärmmahav, dålusj gärmmahav mij le Bärggal ja Sáhtán, ja tuvsán jahkáj dav tjanáj</verse>
          <verse number="3" ja tjiegŋalissaj bálkestij, uvsav lássij ja sinidahtij vaj hárjakgermaj ij álmmugijt dasti tjáddjida åvddål gå tuvsán jage li vássám. Maŋŋela val oanegis ájggáj luojteduvvá.</verse>
          <verse number="4" Ja vuojnniv tråvnåjt, ja gudi dajda tjåhkkidin duobbmimfámov oadtjun. Ja vuojnniv sijá sielojt, gej tjiebeda lidjin Jesusa vihtanusá ja Jubmela bágo diehti jaláduvvam. Sijájt aj vuojnniv, gudi urudisáv ja gåvås ällim råhkådallam ja merkav gállusisá jalik giehtasisá biejadam. Sij vaden ällájin ja Kristusijn gånågissan tuvsán jage lidjin.</verse>
          <verse number="5" Ietjá jábbmega ettjin ällá åvddål gå tuvsán jage lidjin vássám. Dát le vuostasj tjuodtjelibme.</verse>
          <verse number="6" Sálugin ja ájllisin guhti le vuostasj tjuodtjelimen. Nuppe jábmemin ij le fábmo sijá badjel, ájnat sjaddi Jubmela ja Kristusa härrán ja sujna gånågissan tuvsán jage.</verse>
          <verse number="7" Ja gå tuvsán jage li vássám de Sáhtán fáŋŋgagoadestis luojteduvvá.</verse>
          <verse number="8" Álmmugijt vuolggá tjáddjidittjat ednama nieljen tjiegan, Gogav ja Magogav, dårruj sijájn tjoahkkitjit, ja sijá låhko le degu mera sáddu.</verse>
          <verse number="9" Ja mannin ednama alla jalggadissaj, ja birástahttin ájllisij sijdav ja sijás iehtseduvvam stádav. Ja almes dållå gahtjaj ja sijáv dåssjidij.</verse>
          <verse number="10" Bärggal mij sijáv tjáddjidij, bálkestuváj urudisá ja vierreprofehta láhkáj dållåja rissjajávrráj, gånnå bijnástuvvi idja biejvve ihkevis ihkevij.</verse>
        </section>
        <section title="Iellema girjje rabáduvvá" 
          <verse number="11" Ja vuojnniv stuorra vielggis tråvnåv ja suv guhti danna lij tjåhkkåhime. Ednam ja almme sujsta báhtarijga ja saje dagi sjattajga.</verse>
          <verse number="12" Ja vuojnniv jábbmegijt, allagijt ja vuollegattjajt suv tråvnå åvdån tjuodtjomin, ja girje rabáduvvin. Ja rahpasij ájn akta girjje, iellema girjje. Ja jábbmega duobbmidallin girjij milta, dagojisá milta.</verse>
          <verse number="13" Ja merra jábbmegijt ruoptus vattij, ja jábmem ja jábbmekájmmo jábbmegijt vattijga ruoptus, ja fert guhtik duobbmidaláj dagojis milta.</verse>
          <verse number="14" Ja jábmem ja jábbmekájmmo buolle jávrráj bálkestuvájga. Dát le nubbe jábmem, buolle jávrre.</verse>
          <verse number="15" Ja fert akta guhti ij lim iellema girjjáj tjáleduvvam buolle jávrráj bálkestuváj.</verse>
        </section>
      </chapter>
      <chapter title="21. kap." 
        <section title="Ådå almme ja ådå ednam" 
          <verse number="1" Ja vuojnniv ådå almev ja ådå ednamav. Åvdep almme ja åvdep ednam lijga dåssjånam, ij lim ga merra dasti.</verse>
          <verse number="2" Ja vuojnniv ájlis stádav, ådå Jerusalemav almes, Jubmela lussta, boahtemin, moarsse láhkáj gárvviduvvam, irggásis hiervviduvvam.</verse>
          <verse number="3" Ja tråvnås gulliv garra jienav javllamin: ”Gehtja, Jubmela goahte le almatjij lunna, sån le sijá lunna årutjit ja sij li suv álmmuk ja iesj Jubmel le sijá lunna,</verse>
          <verse number="4" ja gájkka gadnjalijt sijá tjalmijs sihkku. Jábmem ij dasti gávnnu, ij ga surggo jalik luodjom jalik bávtjas. Dan diehti gå gájkka mij åvddåla lij, gáhtu.”</verse>
          <verse number="5" Ja guhti tråvnån lij tjåhkkåhime javlaj: ”Gehtja, gájkka ådåsin dagáv.” Ja javlaj: ”Tjále, dajna gå dá bágo li åskåldisá ja sáddná.”</verse>
          <verse number="6" Ja munji javlaj: ”Ålliduvvam le. Mån lev A ja O; álggo ja giehtje. Sunji gänna le gåjkko vattáv iellema tjátjev ádjagis juhkat.</verse>
          <verse number="7" Vuojtte gájkka dáv vuojttá, ja mån lev suv Jubmel ja sån muv bárnne.</verse>
          <verse number="8" Valla hárge ja jáhkodime ja vastaga, almasjgådde, huorrudagá ålmmå, skäddára, boajtojubmeldievnastiddje ja gájkka gielestiddjij sadje le buolle dållå- ja rissjajávrre. Dát le nubbe jábmem.”</verse>
        </section>
        <section title="Ådå Jerusalem" 
          <verse number="9" Ja gietjat ieŋŋgilis akta muv lusi bådij, gietjajn gárijn dievvasa gietjat maŋemus vájves ja javlaj: ”Boade, dunji moarssev vuosedav, Lippa áhkáv.”</verse>
          <verse number="10" Ja Vuojŋŋanisán muv stuorra ja alla várráj doalvoj ja vuosedij munji ájlis stádav, Jerusalemav, mij almes Jubmela lussta bådij,</verse>
          <verse number="11" Jubmela herlukvuodas dievas. Degu divrrámus giergge, degu kristállatjuovggis jaspis guojtij.</verse>
          <verse number="12" Dan birra lij stuorra ja alla lågenanguovteuvsak muvrra ja uvsaj guoran ieŋŋgila, ja namá dasi lidjin tjáleduvvam, Israela lågenanguovte mátto namá.</verse>
          <verse number="13" Luksa lidjin gålmmå uvsa, nuortas gålmmå uvsa, oarjás gålmmå uvsa ja alás gålmmå uvsa.</verse>
          <verse number="14" Stádamuvran lidjin lågenanguokta vuodogierge, ja dajda lidjin lågenanguokta namá tjáleduvvam, Lippa lågenanguovte apostela namá.</verse>
          <verse number="15" Ja sujna guhti munji hålaj lij gållemihtto, stáda ja uvsaj ja muvra mihttima diehti.</verse>
          <verse number="16" Stáda lij nieljetjiegak ja guhkkudahka gåbddudagá mahte. Ja mihttij lågenanguoktatuvsána stádiaj; guhkkudahka, alludahka ja gåbddudahka lidjin avtagattja.</verse>
          <verse number="17" Ja mihttij muvrav tjuohtenielljalåknielje stihkkuj, almatjij mihttima milta, mij aj lij ieŋŋgila mihtto.</verse>
          <verse number="18" Muvrra lij jaspisis tsieggiduvvam ja stáda tjielgga gålles, tjielgga glása lágásj.</verse>
          <verse number="19" Stádamuvra vuodogierge gájklágásj divras giergijs lidjin. Vuostasj vuodogiergge lij jaspisis, nubbe safijras, goalmát kalsedonas, nälját smarágdas,</verse>
          <verse number="20" vidát sardonyksas, gudát karneolas, giehttjit krysolihtas, gávtsát beryllas, avtsát topásas, lågåt krysoprasis, lågenanvuostasj hyasintas ja lågenannubbe ametistas.</verse>
          <verse number="21" Lågenanguokta uvsa lidjin lågenanguokta råhtå, juohkka uksa avtat ájnna råhtås. Ja gåbdå stádagahttun tjielgga gålles lij, tjadátjuovgge glása sjimuk.</verse>
          <verse number="22" Stádan ittjiv tiemmpelav vuojne, dajna gå Härrá Jubmel, gájkviekses, le dan tiempel, sån ja Libba.</verse>
          <verse number="23" Ja stáda ittjij biejvev jalik mánov tjuovga diehti dárbaha, dajna gå Jubmela herlukvuohta dasi tjuovggá, ja Libba le dan tjuovgga,</verse>
          <verse number="24" ja álmmuga dan tjuovgan viessu. Ednama gånågisá herlukvuodajnisá dan stádaj båhti,</verse>
          <verse number="25" ja biejven uvsa e goassak dahppasa - idja ij dåhku jåvsåda.</verse>
          <verse number="26" Ja álmmugij gájkka divras ja härvvás åmijt dåhku doalvvu.</verse>
          <verse number="27" Ij migek bádes dåhku besa, ij ga aktak guhti vastev dahká jali gieles, ájnat val sij gejt Libba le iellema girjjáj tjállám.</verse>
        </section>
      </chapter>
      <chapter title="22. kap." 
        <verse number="1" Ja sån vuosedij munji iellema tjátjeänov, tjielgas degu kristálla, Jubmela ja Lippa tråvnås gålggåmin.</verse>
        <verse number="2" Stuorra gäjno guovddelin, ädno goappák bielen, lij iellema muorra mij sjattojt lågenanguokti jahkáj sjaddat ja juohkka máno muorjijt vaddá. Muora lasta li dálkkasin álmmugijda.</verse>
        <verse number="3" Ij mige garroduvvam dasti le. Jubmela ja Lippa tråvnnå le stádan dievnára dievnasti.</verse>
        <verse number="4" Suv muodov vuojnni, ja gállonisá le suv namma.</verse>
        <verse number="5" Ij dasti idja le, aktak ij dasti lámpo jalik biejve tjuovgav dárbaha, dajna gå Härrá Jubmel bájttá. Ja sij li gånågisá ihkevis ihkevij.</verse>
        <section title="Hiejttem" 
          <verse number="6" Ja munji javlaj: ”Dá bágo li åskåldisá ja sáddná. Härrá, profehtaj Vuojŋŋanisáj Jubmel, le ieŋŋgilis rádjam dievnárijdesa vuosedittjat mij le boahtemin.</verse>
          <verse number="7" Gehtja, ruvva boadáv. Sálugin guhti dán girje åvddålijsárnnoma bágojt vuorkki.”</verse>
          <verse number="8" Mån, Johannes, lev dáv gullam ja vuojnnám. Ja gå vuojnniv, gulliv, de luojttádiv ieŋŋgilav råhkådalátjit guhti munji dáv vuosedij.</verse>
          <verse number="9" Valla munji javlaj: ”Ale nåvti dagá. Mån lev Jubmela dievnár, duv ja vieljajat, profehtaj ja gájkaj láhkáj gudi dán girje bágojt vuorkkiji. Jubmelij råhkådalá.”</verse>
          <verse number="10" Ja munji javlaj: ”Ale sinidahte dán girje åvddålijsárnnoma bágojt, dajna gå ájgge le lahka.</verse>
          <verse number="11" Guhti vierev dahká, dahkis ájn vierev ja guhti le báddum báddujis ájn, ja rievtesferduk viessus ájn rievtesferdugit ja ájlis ájn ietjas ájlistuhttis.</verse>
          <verse number="12" Gehtja, ruvva boadáv ja mujna le bálkká juohkkahattjaj dagojis milta.</verse>
          <verse number="13" Mån lev A ja O, vuostasj ja maŋemus, álggo ja giehtje.</verse>
          <verse number="14" Sálugin gudi ietjasa biktasijt rájnan bassi. Iellema muorav bessi niektit ja uksarájge stádaj mannat.</verse>
          <verse number="15" Valla ålggolin li bednaga ja skäddára ja huorrudagá ålmmå ja almasjgådde ja boajtojubmeldievnastiddje ja gájka gudi gällásav iehttsi ja dassta viessu.</verse>
          <verse number="16" Mån, Jesus, lev ieŋŋgilam dijá lusi rádjam tjoaggulvisájda dav vihtanastátjit. Mån lev Davida máttos ja vierregis, sjierris guovsojnásste.”</verse>
          <verse number="17" Ja Vuojŋŋanis ja moarsse javllaba: ”Boade!” Ja guhti gullá javllis: ”Boade!” Ja guhti gåjkkå båhtis. Ja guhti sihtá juhkis mávsek iellema tjátjes.</verse>
          <verse number="18" Vihtanastáv juohkkahattjaj guhti dán girje åvddålijsárnnoma bágov gullá: Jus guhtik dasi majdik laset, de Jubmel sunji vájvijs laset ma dán girjjáj li tjáleduvvam.</verse>
          <verse number="19" Ja jus guhtik gádot avtak girje åvddålijsárnnoma bágojs, de Jubmel suv oasev iellema muoras ja ájlis stádas válldá, nåv gåktu dán girjen le tjáleduvvam.</verse>
          <verse number="20" Guhti dáv vihtanasstá javllá: ”Ruvva boadáv.” Amen, boade, Härrá Jesus.</verse>
          <verse number="21" Härrá Jesusa ármmo lehkus gájkajn.</verse>
        </section>
      </chapter>
    </book>
  </body>
</document>
